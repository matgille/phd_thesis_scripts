                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                                             aA
        cabaꝺas ya las ꝺoᷤ
        ꝑtes ꝺeſꞇe terçero libro · camoſꞇrado es
        q̄ ſinꞇieron los pħos
        anꞇigos ꝺł goủnamienꞇo ꝺła çibdaꞇ ⁊ ꝺł
        regno Et deꞇ̉minaꝺo es en q̈l man̉a es ꝺe goủnar la çibdaꞇ ⁊ el regno en̄l ꞇp̄o ꝺła pas·fincan nꝮo
        ꝺe ꞇractar lo ꞇ̉çero ꝺela obra ꝺła batalla ·          por q̄ ſepan los Reyes ⁊ los p̀nçipes ē
        q̈l man̉a ſe ꝺeuē acomeꞇer las batallaᷤ
        ca mucḧs uezes la ſabiꝺ᷑i̇a ꝺłos liꝺiaꝺores aſſi cōmo prueua uegeçio en̄l lib̊
        ꝺo ꞇracta ꝺł fecħ ꝺła caualꝉia· Mas uale ꝑa alcāçar uictoria q̄ la mucheꝺubre o ahū la forꞇaleza ꝺłos liꝺiadores
        Ca la obra ꝺła baꞇalla ſegūꞇ pareſçra
        en lo q̄ ſe ſigue es conꞇienꝺa ſola caualleria . Por la q̈l coſa ſi q̄remos ꞇractar
        ꝺła obra ꝺła baꞇalla · cōuiene nos ꝺe ver
        q̄ coſa es la caualꝉia ⁊ ꝑa q̄ es eſtableſçiꝺa
        ⁊ orꝺenaꝺa · Eꞇ pues q̄ alli es ꝺeueꝺes
        ſaber q̄ la caualꝉia es vna pruꝺēçia/ o vna man̉aꝺe ſabiduria · Mas poꝺemos q̈nꞇo ꝑꞇeneſçe alo p᷎ſenꞇe deꝑꞇir çinco man̉as ꝺe pᷰꝺençia ⁊ ꝺe ſabiꝺuria /·Conuiene ſaber
        pruꝺençia ſingular ꝑa goủnar caꝺa
        vno aſſi meſmo /· Et pruꝺençia yconomica ꝑa goủnar la caſa · Et pruꝺençia regnaꞇiua ꝑa goủnar el regno · Et prudencia poliꞇica o çiuil ꝑa goủnar la çibꝺaꞇ · Eꞇ pruꝺençia caualleril ꝑa goủnar la caualꝉia · Ca dicħ es q̄ alguno
        ha ſabiꝺuria ſingular o ꝑꞇicular q̈nꝺo
        ſabe goủnar aſſi meſmo · Eꞇ eſꞇa es menor ſabiꝺuria q̄ es la ſabiꝺuria yconomica q̄ es ſabiꝺuria ꝺe goủnar la caſa ⁊
        es menor q̄la regnaꞇiua q̄ es ſabiꝺuria
        ꝺe goủnar el regno · Ca menos es ſab̄
        goủnar aſſi miſmo q̄ ſaber goủnar la
        cōpāna ꝺe caſa o la cibdaꞇ o el regno 
        ¶ La ſegūda man̉a ꝺła pruꝺēçia es
        dicḧ ẏconomica q̄ es ſabiꝺuria ꝑa goủnar la caſa·por q̄ algūo por eſſo es ꝺicho ſabio aſſi cōmo ꝺize el pħo en̄l ſeſto
        libro ꝺłas eꞇḧs por q̄ ſabe biē cōſſeiar
        ⁊ biē g̀ar abuena fin · Eꞇ pues q̄ aſſi es ꝺo ſon fallaꝺas ꝺeꝑꞇiꝺas razones
        ꝺe biē alli ſon fallaꝺas ꝺꝑꞇiꝺas man̉as ꝺe ſabiꝺuria · Porla q̈l coſa cōmo el
        biē ꝺła caſa ⁊ el bien ꝺe ꞇoꝺa la cōpānaſea oꞇro q̄ el biē ꝺe vna ꝑſſona aꝑꞇada eꞇ
        ſingular · aſſi el biē comū es oꞇro ⁊ꝺeꝑꞇiꝺo ꝺe·algū biē ſingular ·Eꞇ por ēꝺe la ſabiꝺuria por la q̈l caꝺa vno ſabe
        goủnar la caſa ⁊ la cōpāna · Conuiene
        q̄ ſea oꞇra ⁊ ꝺeꝑꞇiꝺa ꝺła ſabiꝺuria porla
        q̈l caꝺa vno ſabe goủnar aſſi miſmo· 
        La ꞇ̉çera man̉a ꝺła ſabiꝺuria es dicḧ
        regnaꞇiua /o poſiꞇiua ꝺe leyes ·Ca aſſi
        cōmo algūa ꝑſſona ſingular es ꝑte
        ꝺła caſa aſſi la caſa es ꝑꞇe ꝺła çibꝺaꞇ
        ⁊ ꝺł regno ·Eꞇ aſſi cōmo el biē ꝺła caſa es ꝺeꝑꞇiꝺo ꝺł biē ꝺe algūa ꝑſſona ſīgular ·aſſi el biē ꝺła çibꝺaꞇ ꞇoꝺa ⁊ ꝺel
        regno es ꝺeꝑꞇiꝺo ꝺł biē ꝺła caſa ·Eꞇ
        pues q̄ aſſi es la ſabiꝺuria regnaꞇiua
        ⁊ q̄ pone las leyes es ꞇal ſabiꝺuria q̄ ꝑꞇeneſçe al Reẏ / oalp̀nçipe aq̀en ꝑꞇeneſçe ꝺe faz̉ leyes ⁊ ꝺe goủnar el regno⁊
        la çibꝺaꞇ·eſta es
        ꝺeꝑꞇiꝺa ꝺła ſabiꝺuria ẏconomica q̄ es meneſter en̄l paꝺre familiasa
        q̀en ꝑꞇeneſçe ꝺe goủnar la caſa · Mas
        en q̈nꞇo el biē ꝺła çibꝺaꞇ ⁊ꝺł regno
        ſobrepuia elbiē ꝺła caſa ⁊ el bien ꝺe
        vna ꝑſſona ſingular · en ꞇāꞇo la ſabiꝺuria q̄ ꝑꞇeneſçe al Rey ꝺeue ſobrepuiar la ſabiꝺuria ꝺł goủnamiēꞇo ꝺe vna caſa/o laſabiꝺuria ꝺe algū om̄e ꝑꞇicular ·por la q̈l coſa es biē ꝺicħ lo
        q̄ ꝺize uegeçio en̄l p̀m̉ libro ꝺł fecħo
        ꝺła caualꝉia q̄ nō cōuiene anīgūo ſaber mas coſas nī meiores q̄ al p̀nçipe
        por q̄la ſu ꝺocꞇ̀na ⁊ el ſu enſſen̄amiēꞇo
        pueꝺa aꝓuechar aꞇodos los ſus ſubꝺiꞇos/Eꞇ pues q̄ aſſi es por enꝺe enſſēnāꝺo los Reyes ⁊ los p̀nçipes ꝑꞇimos
        eſte libro ꞇoꝺo en ꞇres libros/Ca en̄l
        p̀m̉o libro moſꞇ̈mos al Reẏ ſer ſabio ē
        q̈nꞇo el Rey ⁊ el p̀nçipe es vna ꝑſſona
        en ſſi ⁊ en q̈nꞇo ha ꝺe goủnar aſſi miſmo ·Mas en̄l ſegūꝺo libro le moſtramos ſer ſabio en q̈nꞇo es paꝺre familias q̄ ha ꝺe goủnar la caſa ⁊ ha ꝺe ꝺeſpenſſar los bienes ꝺła caſa · Eꞇ en̉l
        ꞇeçero libro enſſēnamos al Reẏ/ o al
        p̀nçipe en q̈nꞇo es cabeça ꝺł regno/o
        ꝺł pnçipaꝺo ⁊ en q̈nto ha ꝺe pon̉ leyes
        ⁊ goủnar los çibidadanos · Eꞇ ꞇoꝺas
        eſtas ꞇr̄s ſabiꝺurias cōuiene q̄ aya el
        Rey · Conuiene aſaber La ꝑꞇicular
        q̄ mueſꞇ̈ goủnar la ſu ꝑſſoṅa ·La ẏconomica q̄ mueſꞇ̈ goủnar ſu caſa · Eꞇ
        la regnaꞇiua q̄ mueſtra goủnar el regno· la q̈rꞇa man̉a ꝺe ſabiꝺuria es ꝺicḧ poliꞇica/o çiuil ·Ca aſſi cōmo enel
        p̀ncipe es neçeſſaria mayor ſabiꝺuria
        por la q̈l ſepa g̀ar ⁊ goủnar los oꞇros·
        aſſi en caꝺa cibꝺaꝺno es meeſter alg̈
        ſabiꝺuria por la q̈l ſepa cōplir las leẏes ⁊ los māꝺamiēꞇos ꝺł p̀ncipe Ca nō
        ſirue aſſi el çibꝺaꝺano al p̀ncipe/o al
        rey cōmo el martiello al ferrero ca ē
        el marꞇiello nō ha nīgū conoſçimīeꞇo
        mas ſola mīeꞇe es mouiꝺo por el ferrero · mas enl çibꝺaꝺano es meeſter ſabiꝺuria algūa·por la q̈l aya buena/opiniō ꝺe aq̄llas coſas q̄l ſon māꝺaꝺas
        por el Rey· Mas eſta ſabiꝺuria ſe ꝺeꝑꞇe
        ꝺła ſabiꝺurīa ꝑꞇicular la q̈l puſiemos
        en la p̀m̉a manera ꝺe ſabiꝺuria/· Ca
        oꞇ̈ coſa es q̄ el om̄e ſe ſepa goủnar en
        q̈nꞇo es algūa coſa enſſi/·Eꞇ oꞇ̈ coſa
        es q̄ ſe ſepa goủnar en q̈nꞇo es ſubiecꞇo al p̀nçipe/·Ca ſi alguō ꞇomaſſe uiꝺa aparꞇaꝺa ⁊ moraſſe ſolo avn cōuenir le ya ꝺe aủ algūa ſabiꝺuria por
        la q̈l ſe ſopieſſe goủnar/· Enꝑo nō ſeria en̄l ſabiꝺuria çiuil nī ẏconomica nī regnaꞇiua/· Ca nī el ſeria çibꝺaꞇ
        nī ꝑꞇe ꝺe çibꝺaꞇ/· ¶La q̀nꞇa man̉a
        ꝺe ſabiꝺuria es ꝺicḧ ſabiꝺuria caualleril/·Ca el goủnamiēꞇo ꝺł regno⁊
        ꝺła çibꝺat ſi es ꝺerecħ ⁊ orꝺenaꝺo ſemeia a aq̄llas coſas q̄ veemos en vn
        om̄e /· Ca aſſi cōmo caꝺa om̄e ha ꝺos
        ủꞇuꝺes ꝺł alma·vna porla q̈l ſigue el
        biē ⁊ fuye ꝺł mal/·Eꞇ oꞇ̈ porla q̈l acomeꞇe ⁊ coꞇ̈ꝺize alas coſas q̄ enbargā
        el biē aſſi caꝺa çibꝺaꞇ ⁊ caꝺa regno ha
        meeſter dos ủꞇuꝺes ⁊ ꝺos ſabiꝺurias
        La vna ponedora ꝺłas leyes ·Eꞇ
        la oꞇ̈ ſabiꝺuria ꝺe caualꝉia aſſi q̄ por
        la poneꝺora ꝺłas leyes ꞇoꝺa la çibꝺaꞇ ⁊
        ꞇoꝺo el regno ſigua las coſas ꝓuechoſas ⁊ fuya ꝺłas enpeſçibles/· Eꞇ por la
        ſabiꝺuria ꝺe caualꝉia ⁊ por las obras
        ꝺe batalla acomeꞇa ⁊ venzca las coſas
        q̈l pueꝺē enpeeſçer ⁊ enbargar · Eꞇ pues q̄ aſſi es la ſabiꝺuria ꝺła caualꝉia
        es vna man̉a ꝺe ſabiꝺuria por la q̈l
        ſe pueꝺē uençer los enemigos ⁊ los q̄
        enbarguā el biē comū a el biē ꝺła çibꝺaꞇ/· Eꞇ ꝺeſto pareſçe ꝑa q̄ fue eſtableſçiꝺa ⁊ orꝺenada la caualꝉia /· Ca aſſi cōmo las leẏes aſſi cōmo ꝺicħ es ꝺeſuſo
        p̀ncipal mēꞇe caꞇā al biē comū aſſẏ
        la caualꝉia p̀nçipal mēꞇe es eſtableſçiꝺa ⁊ orꝺenaꝺa aꝺefenꝺemiēꞇo ꝺelbien comū ⁊ ꝺła çibꝺaꞇ a⁊ ꝺł regno ·Por
        la q̈l coſa cōmo el bie comū ꝺerechamēte parezca ꝺe ſer enbargaꝺo por
        la guerra ꝺłos enemigos ⁊ ꝺe ſi porla
        ꞇurbaciō ⁊ por el ꝺeꝑꞇimiēꞇo ꝺłos cibdaꝺanos/·Et oꞇroſſi por el agrauiamiēꞇo ꝺłas ꝑſſonas flacas poꝺemos ꝺez̉
        q̄ aſſi cōmo el fuerꞇe ꝑꞇeneſçe p̀nçipalmēꞇe ꝺeſaber biē en obras ꝺe baꞇallas/·Eꞇ ꝺeſi aeſſe miſmo ꝑꞇeneſçe ꝺeſe
        aủ biē en las oꞇ̈s obras eſpāꞇables q̄
        pueꝺē pon̉ mieꝺo · aſſi alos caualꝉos
        ꝑꞇeneſçe p̀ncipal m̄eꞇe ꝺe ſe aủ biē
        en obras ꝺe batallas · Eꞇ porlas ob̈s
        ꝺe batallas ꝺeſenbargar ꞇoꝺos aq̄llos
        enbargos q̄ pueꝺē venir ꝺłos enemigos· Et ꝺeſi aellos ꝑꞇeneſce ꝺeſenbargar ⁊ ꞇirar toꝺas las ꝺiſcorꝺias
        ꝺłos çibꝺaꝺanos ⁊ ꞇoꝺos los ag̈uiamiēꞇos ꝺe aq̄llos q̄ ſon el regno ſegūꞇ
        por las q̈les coſas ſe pueꝺe ꞇurbar
        la paz · el aſſeſſiego ꝺłos çibꝺaꝺanos
        ⁊ el biē comū/· Eꞇ eſto ꝺeue faz̉ los
        caualꝉos ſegūꞇ el māꝺamieꞇo ꝺł Reẏo ſegūꞇ los madamiēꞇos ꝺł p̀nçipe/Eꞇ
        eſta ſabiꝺuria ꝺe caualꝉia mas ꝑꞇeneſçe al rey q̄ aoꞇro nīguno· Ca cōmoq̀er q̄ ꝑꞇenezca alos caualꝉos la eſſe
        cuçiō ꝺłas baꞇallas ⁊ ꞇirar ⁊ arreꝺrar
        los enbargos ꝺł biē comū /· Eꞇ ꞇales
        coſas cōmo eſtas ꝑꞇenezcā a aq̄llos
        aq̀en lo q̀ſiere acomēdar el rey / o el p̀nçipe/Enꝑo ſaber enq̈l man̉aſon ꝺe
        acomeꞇer las baꞇallas ⁊ en q̈l man̉a ſe
        pueꝺē ſabia m̄eꞇe ꞇirar ⁊ arreꝺrar
        los enbargos q̄ ſon cōꞇ̈ el biē comun
        eſto ꝑꞇeneſçe p̀nçipal mēꞇe al reẏ / o
        al p̀nçipe· Eꞇ pues q̄ aſſi es ꝺeſto pueꝺe pareſçer q̈les ſon aq̄llos q̄ ſon ꝺeꞇomar ꝑa caualꝉia/·Ca la caualꝉia pareſçe ſer algūa ſabiꝺuria ꝺła obra ꝺela
        baꞇalla orꝺenaꝺa abiē comū por q̄ pareſçe q̄ aſſiſe ꝺeuē aủ los caualꝉos en
        la obra ꝺła batalla cōmo los maeſt̊s
        ⁊ los ꝺoctores enlas oꞇ̈s ſçiēçias Por
        la q̈l coſa aſſi cōmo nīguno nō es ꝺe
        ꞇomar ꝑa maeſtro en las oꞇ̈s ſçiēçiaᷤ
        ſi nō fuere çierꞇo q̄ el es enſſen̄aꝺo ē
        aq̄lla ſçiēçia ꝺła q̈l ha ꝺe ſer maeſtro
        En eſſa miſma man̉a nīgūo nō ꝺeue ſer ꞇomaꝺo ꝑa dig̀ꝺaꞇ ꝺe caualꝉia
        ſi nō fuerē çierꞇos q̄ el ama el bien
        ꝺł regno ⁊ el biē comū ⁊ ſi nō ouierē eſꝑança q̄ el ſea bueno en la obra
        ꝺła baꞇalla ⁊ q̄ q̀era ſegūꞇ el manꝺamiēꞇo ꝺł p̀nçipe ꝺeſenbargar las ꝺiſcorꝺias ꝺłos cibꝺiꝺanos ⁊ liꝺiar por
        la iuſꞇiçia ⁊ cō ꞇoꝺo ſu poꝺer ꞇirar ⁊
        arreꝺrar q̈les ſe q̀er coſas q̄ enbarguē
        el biē comū/· Eꞇ ꝺeſto pueꝺe pareſcẻ
        q̄ ꞇoꝺa obra ꝺe baꞇalla ⁊ ꝺe guerra
        ſe cōꞇiene ſo la arꞇe ꝺła caualꝉia ca
        cōmo q̀er q̄ cōꞇezca ꝺe liꝺiar los peones ⁊ los om̄s ꝺe cauallo q̄ nō ſon caualleros · Enꝑo los caualꝉos ꝺeuē ſer
        maeſtros ꝺelas baꞇallas ⁊ orꝺenaꝺores ꝺłos oꞇros en las baꞇallas · Et por
        enꝺe es ꝺicħ q̄ la obra ꝺła baꞇalla es cōꞇeniꝺa ſo el arꞇe ꝺła caualꝉia · Eꞇ avn
        ꝺeſto pareſçe q̄ cōmo los caualꝉos ſean
        maeſtros ꝺłas baꞇallas maguera la execuçiō ꝺła baꞇalla ꝑꞇenezca aforꞇaleza · Enꝑo la caualleria es cōꞇeniꝺaſo
        la ſabiꝺuria·         ppp
        areſçe q̄ q̈nto ꝑꞇeneſçe alo
        pſenꞇe ꝺos coſas ſon meeſt̉
        en la obra ꝺła batallas/· Conuiene aſaber forꞇaleza ꝑa liꝺiar eꞇ
        ſabiꝺuria en baꞇallas · por la q̈l coſa
        ſi q̄remosſaber en q̈les regnos/o en
        q̈les ꞇierras ſon meiores liꝺiaꝺores
        Conuiene ꝺe ꞇener miētes en eſtas
        ꝺos coſas ſobreꝺichas /· Eꞇ pues q̄ aſẏ
        es en las ꝑtes q̄ ſon muy c̉canas al
        ſol nō ſon ꝺe eſcoger los liꝺiaꝺores
        por q̄ en aq̄llas ꞇ̄rras falleſçe forꞇaleza ⁊ eſfuerço ꝺe coraçō q̄ es meſter
        en la baꞇalla aſſi cōmo dize el pħo
        en̄l·vij· libro ꝺłas poliꞇicas·la razō
        ꝺeſto mueſtra vegeçio en̄l p̀m̉ libro
        ꝺł fecħ ꝺła caualꝉia en̄l capło ſegūꝺo
        ꝺo ꝺize q̄ las naſçiones ⁊ las gēꞇes
        q̄ ſon muy c̉canas al ſol por la granꞇ
        calenꞇura q̄ reſçibē ꝺł ſol ſon ſecas
        ⁊ hā mayor ſabiꝺuria ⁊ hā menos
        ꝺe ſangre /· Eꞇ por enꝺe nō hā firmeza ꝑa lidiar nī fiuza ꝑa vençer ca
        eſꞇos ꞇales naꞇ᷑al mēte hā mieꝺo ꝺe
        las feridas· Ca por q̄ naꞇural mēꞇe
        hā poca ſangre naꞇ᷑al mēꞇe ꞇemē ꝺe
        ꝑꝺer la ſangre· Eꞇ por enꝺe eſtos
        nō ſon apareiaꝺos ꝑa las baꞇallas nī
        ꝑa las feriꝺas· ¶ Oꞇroſſi en las ꞇierras muy ſeꞇēꞇrionales ⁊ muẏ arreꝺraꝺas ꝺł ſol nō ſon ꝺe eſcoger los liꝺiaꝺores por q̄ cōmo q̀er q̄ en aq̄llas
        abonꝺe mucħ la ſangre aſſi q̄ nō ꞇemā las feridas/·Enꝑo por la granꞇ
        abonꝺança ꝺła ſangre ſon ſānuꝺos⁊
        arrebaꞇaꝺos ⁊ nō ſon ſabios en la baꞇalla ·Eꞇ por enꝺe no ſon ꝺł ꞇoꝺo aꝓuechoſos en las baꞇallas por q̄ ⁊ el cōſeio ⁊ la ſabiꝺuria en la baꞇalla es
        muẏ ꝓuechoſa ca eſto veemos por
        prueua ⁊ llana mēꞇe lo ꝺize el pħo
        en̄l vij libro ꝺłas poł·q̄ las gēꞇes q̄
        ſon muẏ çercanas al ſol abonꝺā en
        arꞇeria ⁊ en ſabiꝺuria ⁊ ſon arꞇeros ⁊ ſabiꝺores mas falleſçē en forꞇaleza ⁊ en biueza ꝺe coraçō /·Mas
        las gēꞇes q̄ ſon arreꝺraꝺas ꝺel ſol hā
        el conꞇ̈rio/· Ca falleſçē en ſabiꝺuria ⁊ ſobrepuiā en forꞇaleza ꝺe coraçon ·Por la q̈l coſa ſi ꞇā biē es meneſter la forꞇaleza ꝺe coraçō cōmo
        la ſabiꝺuria en las baꞇallas ſigueſe q̄ ꝺe nīgunas ꝺeſtas ꞇierras nō
        ſon ꝺe eſcog̉ los liꝺiaꝺores mas ꝺe
        las ꞇierras median̉as ſon ꝺe eſcog̉
        los liꝺiaꝺores q̄ nō ſon muẏ arreꝺraꝺos nī muy allegaꝺos al ſol aſſi q̄ ꞇā
        biē por ſabiꝺura cōmo por fortaleza
        ꝺe coraçon ayan auāꞇaia ꝺłos oꞇ̊s
        Enꝑo ꝺeuemos ꞇener miēꞇes en eſꞇos ꞇales enſſēnamiēꞇos q̄ ſe ꝺeuē
        enꞇēꝺer en la mayor ꝑꞇe/· Ca enꞇoꝺas las ꝑꞇes ſon ſabiꝺores ⁊ alguōs
        fuẻꞇes ꝺe coraçō · Enꝑo en la mayor ꝑꞇe aq̄llos q̄ ſon mas çerca ꝺel
        ſol falleſçen enla forꞇaleza ꝺel coraçon. Mas los q̄ ſon arreꝺraꝺos ꝺł
        falleſçen en pruꝺençia ⁊ en ſabiꝺuria/·avn ꝺeuemos ꞇener miēꞇes q̄
        cōmo q̀er q̄ en las baꞇallas ꞇā biē la
        forꞇaleza ꝺł coraçon cōmo la ſabiꝺuria ſean coſas neçeſſarias /· Emꝑo
        mas apuechable es la forꞇaleza ꝺł
        coraçō q̄ la ſabiꝺuria/·Eꞇ por enꝺe
        ſi la genꞇe q̄ es açercana ꝺł ſol ⁊ la
        q̄ es muy arreꝺraꝺa nō ſon aꝓuecḧbles en toꝺa man̉a alas obras ꝺła
        baꞇalla/Enꝑo mas aꝓuechable es
        la genꞇe ꝺła ꞇierra meꝺianera / Eꞇ
        enꞇre las genꞇes meꝺian̉as mas ꝺe
        eſcog̉ ſon ꝑa las obras ꝺłas baꞇallas
        aq̄llos q̄ ſon mas arreꝺraꝺos ꝺł ſolq̄
        los q̄ ſon mas c̉canos por q̄ mas hā
        ꝺe forꞇaleza ꝺe coraçō q̄ las oꞇ̈s genꞇes/· ¶Viſto ꝺe q̈les ꝑꞇes ſon los
        meiores liꝺiaꝺores finca ꝺe ver ꝺe
        q̈les arꞇes ſon ꝺe eſcog̉ los liꝺiaꝺores
        Eꞇ por enꝺe ſon ꝺe cōꞇar aq̄llas coſas q̄ ſon meneſter en los om̄s liꝺiaꝺores por q̄ ſepamos q̈les om̄s ſonꝺe
        eſcog̉ ꝑa la baꞇalla ⁊ ꝺe q̈les arꞇesſō
        ꝺe ꞇomar los liꝺiaꝺores ·Eꞇ pues q̄
        aſſi es cōuiene ꝺe ſaber q̄ cōmo los
        liꝺiaꝺores ꝺeuā auer los miēbros apareiaꝺos ⁊ acoſtūbraꝺos aferir eꞇ
        nō ꝺeuā aboꝛreſçer el ꝺerramamiēꞇo ꝺła ſangre ⁊ ꝺeuā ſer animoſos
        ⁊ ꝺe grāꞇ coraçō ꝑa acomeꞇer ⁊ ꝺeuan ſer poꝺ̉oſos ꝑa ſofrir los ꞇrabaios· Poꝺemos ꝺez̀ q̄ los ferreros
        ⁊ los carpēꞇeros ſon aꝓuechabłs a
        las obras ꝺła baꞇalla por q̄ por la
        ſu arꞇe hā los braços acoſtunbraꝺoᷤ
        ⁊ apareiaꝺos ꝑa ferir/ Avn en eſſa
        miſma man̉a ſon apuechabls̄ los
        carnic̉os por q̄ nō aboꝛreſçē el ꝺerramamiēꞇo ꝺła ſangre por q̄ ſon
        acoſtūbraꝺos amaꞇar las animalias ⁊ aeſꝑzer la ſangre ꝉꝉas/· 
        Avn los caçaꝺores ꝺłos puercos
        mōꞇeſes ſon ꝺe reſçebir alas ob̈s
        ꝺła baꞇalla por q̄ nō pueꝺē ſin g̈nt
        oſaꝺia acomeꞇer los puercos mōteſes ⁊ les oꞇros fuerꞇes venaꝺos
        Eꞇ por enꝺe ꞇales ſon ꝺe grāꞇ coraçon ⁊ eſtremaꝺos ꝑa la baꞇalla
        anꞇe por auēꞇura nō es menor peligro liꝺiar cō el puerco mōꞇes q̄
        liꝺiar cō el enemigo/·Por enꝺe los
        q̄ nō ꞇemē los ꝑiglos ꝺłos puercos mōꞇeſes ⁊ ꝺłas oꞇras beſtias
        fuerꞇes·ſeñal es q̄ nō ꞇemeriē lasbaꞇallas ꝺłos enemigos/· Oꞇro ſſi los
        caçaꝺores ꝺłos çieruos nō ſon ꝺe refuſar ꝑa las obras ꝺła baꞇalla por q̄ꞇales ſon acoſtūbraꝺos agrāꝺes ꞇ̈baios
        Eꞇ por enꝺe ꝺeſtas ꞇales artes ſon ꝺe
        eſcoger los liꝺiaꝺores por aq̄llas coſas
        q̄ ẏa ꝺixiemos /· Mas los alfaiemes
        ⁊ ſos alfayaꞇes · o los çapaꞇeros ſi pēſſaremos el arꞇe ꝓp̀a ꝺꝉꝉos nō ſon aꝓuechables ꝑa la baꞇalla por q̄ nunca
        biē leuāꞇara la maça nī eſg̀mira la
        eſpaꝺa aq̄l q̄ ꝺeue auer la mano liuiana/· Eꞇ nō es acoſtubraꝺo ꝺe ꞇener
        en la mano ſi nō ſu nauaia o ſu aguia por q̄ q̈l cōparaçiō es ꝺła aguia a
        la lança atal es ꝺła nauaia ala eſpaꝺa/.Avn en eſſa miſma man̉a los
        apoꞇecarios ⁊ los paxareros ⁊ los breꞇaꝺores q̄ ꞇomā los paxaros con el
        breꞇe ⁊ los peſcaꝺores no ſon ꝺo eſcog̉
        ꝑa las obras ꝺła baꞇalla por q̄ nō hā la
        arꞇe ſemeiable alas obras ꝺła baꞇalla · Enꝑo pueꝺe cōꞇeſçer q̄ en caꝺa vna
        ꝺeſtas arꞇes ſon alguōs bueōs liꝺiaꝺores ⁊ aꞇreuiꝺos ⁊ ay oꞇros ꞇemeroſos
        ⁊ ꝺe flacos coraçones/· Mas q̈nꞇo es
        ꝺła man̉a ꝺła arꞇe ⁊ en q̈nto el arꞇe
        faze al om̄e apareiaꝺo/ o ꝺeſapareiaꝺo ala obra ꝺła baꞇalla ꝺezimos q̄
        alguās man̉as ꝺe arꞇes ſon aꝓuecħſas alas obras ꝺła baꞇalla ⁊ algūas
        nō ſon apuechoſas/           dd
        ixiemos ꝺeſſuſo q̄ el pħo
        q̄ria en̄l ·viij°· libro ꝺelas
        poł  q̄ los māçebos fueſſē
        uſaꝺos ⁊ acoſtubraꝺos ꝺł ·xiiij°· an̄o
        aꝺelanꞇe a fuerꞇes ꞇrabaios aſſi cōmo alos ꞇrabaios ꝺła caualꝉia ⁊ ꝺłas
        baꞇallas  el q̈l ꝺicho cōcuerꝺa cō vegeçio ꝺł fecho ꝺła caualꝉia ⁊ ꝺize q̄
        ꝺł tiēpo ꝺła māçebia ſe ꝺeuē acoſtūbrar los māçebos alos ꞇrabaios ꝺe
        la caualꝉia por q̄ aq̄llas coſas q̄comēçamos en la moçeꝺaꞇ mucħ las amamos ⁊ nos ꝺelectamos enꝉꝉas/· Eꞇ
        ſi q̀ſiere el poneꝺor ꝺła leẏ faz̉ los çibꝺaꝺanos bueōs liꝺiaꝺores ⁊ faz̉ los
        apareiaꝺos ꝑa la baꞇalla ꝺeue ante
        ꞇomar el ꞇp̄o ꝺła māçebia q̄ lo dexar paſſar · Ca aſſi cōmo ꝺize vegeçio meior coſa es q̄ elmāçebo uſaꝺo cuyꝺe q̄ la heꝺaꞇ ꝺe liꝺiar nō es
        veniꝺa anꞇe q̄ſe ꝺuela q̄ es paſſaꝺa
         avn aẏ razō ſpāl por q̄ cōuiene q̄
        los māçebos en̄l comiēco ꝺła ſu moçeꝺaꞇ ⁊ ꝺła ſu maçebia ſe acoſtunbrē ala arꞇe ꝺe liꝺiar por q̄ nō es peq̄na nī ligera arꞇe aủ ſabiꝺuria de
        las armas/·Caſi q̀er ſea caualꝉo ſi
        q̀er peon el q̄ ha ꝺe liꝺiar pareſçe q̄
        por uēꞇ᷑a alcaça uictoria ſi nō ouiere ſabiꝺuria ꝺe liꝺiar  por q̄ ꞇā biē
        en la baꞇalla ꝺła caualꝉia cōmo ꝺe
        los peones ſon ꝺe caꞇar mucḧs cauꞇelas por q̄ çierꞇa mēꞇe g̈nꝺ locura
        es aq̄lla hora/o aq̄l ꞇiēpo ap᷎nꝺer ꝺe
        liꝺiar ⁊ nō anꞇe q̄ ſea el ꝑiglo ꝺła
        baꞇalla o la neçeſſiꝺaꞇ ꝺe liꝺiar ꝺo
        la uiꝺa ſe eſpone aꝑiglo ꝺła muerꞇe/Pues q̄ aſſi es por q̄ los liꝺiaꝺores ayan eſpaçio ꝺe ap᷎nꝺer ꞇoꝺas aq̄llas coſas q̄ ſon meneſter ꝑa la baꞇalla ꝺe ſu mācebia ſon ꝺe enſſennar ⁊ ꝺeſe acoſtūbrar ⁊ ꝺe ſe uſar
        alas obras ꝺła baꞇalla/·Por la q̈l
        coſa ſi el fazeꝺor ꝺła ley aſſi cōmo
        el Rey o el p̀nçipe ouiere ꝺe acomeꞇer batalla ꝺeue ꞇomar ⁊ eſcoger varones vſaꝺos ⁊ liꝺiaꝺores eſcogiꝺos ⁊ fuerꞇes· Viſꞇo en q̈l
        heꝺaꞇ ſon ꝺe acoſtūbrar aobras ꝺe
        baꞇalla aq̄llos q̄ ſe ꝺeuē faz̀ caualleros ⁊ ſer liꝺiaꝺores·finca ꝺe ver
        por q̈les ſen̄ales ſe hā ꝺe conoſçer
        los bueōs liꝺiaꝺores/· Eꞇ ꝑa eſto cōuiene ꝺe ſaber q̄los om̄s oſados ⁊aꞇreuiꝺos ⁊ ꝺe grāꝺes coraçones ſon
        mas ꝓuechoſos ꝑa la baꞇalla q̄ los ꞇemeroſos ⁊ ꝺe flacos coraçones /·Oꞇroſſi los
        om̄s fuerꞇes ꝺe cuerpo ⁊ ꝺuros ꝺe miēbros por q̄ ſon mas poꝺ̉oſos en las ùꞇuꝺes corporales ſon mas ꝺe eſcog̉ ꝑa la
        obra ꝺła baꞇalla · Oꞇroſſi por q̄ veemos
        q̄ alguās aīalias ſon liꝺaꝺoras ⁊ algüs
        ꞇemeroſas los om̄s q̄ ſon ſemeiāꞇes maᷤalas aīalias liꝺiaꝺoras pareſçe ſer maᷤ
        ꝓuechoſos ꝑa la baꞇalla/· Eꞇ pues q̄ aſẏ
        es por ꞇres man̉as ꝺe ſen̄ales poꝺemoᷤ
        conoſçer los om̄s liꝺiaꝺores ¶ Lo p̀m̉o
        por aq̄llas ſen̄ales ſegūꞇ las q̈les ſe mueſtra forꞇaleza ꝺe coraçō ⁊ oſaꝺia/.
        Lo ſegūꝺo por aq̄llas ſen̄ales ſegūꞇ las
        q̈les ſe mueſtra ủꞇuꝺ ⁊ forꞇaleza ꝺe
        cuerpo /Lo ꞇ̉çero por aq̄llas ſen̄ales
        ſegūꞇ las q̈los ſemeiamos alas aīalias
        baꞇallaꝺoras /·Ca ſon alguās ſen̄ales
        por las q̈les ſe mueſtra forꞇaleza ꝺe coraçō ⁊ oſaꝺia/· Eꞇ eſtas ſon  aủ los oios biē biuos ⁊ biē ꝺeſpierꞇos  ⁊ la çeruiz leuāꞇaꝺa ⁊ ꝺerecḧ ⁊ nō corua /· Eꞇ por
        enꝺe ꝺize vegeçio q̄el māçebo q̄ es ꝺe eſcoger ꝑa la obra ꝺła baꞇalla ꝺeue ſer ꞇal
        q̄ aya los oios biē abierꞇos ⁊ biē ꝺeſpiẻꞇos ⁊ la çeruiz biē ꝺerecḧ·/mas las ſen̄ales por las q̈les ſe mueſtra la forꞇaleza
        ꝺł cuerpo ⁊ la razyeꝺūbre ꝺłos miēbros
        ſon eſtas/·la ꝺureza ꝺła carne q̄ aẏa
        las carnes biē ꝺuras ⁊ los neruios biē
        ꝺuros ⁊ biē cōpueſtos ⁊ los muſlos biē
        rezios ⁊ los laçerꞇos q̄ ſon cuerꝺas ꝺe
        los muſlos biē fuẻꞇes ⁊ biē rezios/Ca
        ſegūꞇ el pħo en̄l ·viij°· libro ꝺłas poł·la
        obra ꝺe baꞇallar ⁊ la ſabiꝺuria ꝺł alma
        en ꞇoꝺo hā man̉as cōꞇ̈rias/·Ca aſſi cōmo el ꝺize en̄l ſegūꝺo ꝺł alma los q̄ hā
        las carnes muelles ſon ſoꞇiles ꝺe coraçon · Eꞇ por el cōꞇ̈rio los q̄ hā las carnes ꝺuras ⁊ los neruios eſpeſſos ⁊  firmes 
        ⁊ los laçerꞇos fuẻꞇes ⁊ rezios eſtos ꞇales ſon fuẻꞇes ꝺe cueꝑo ⁊ menos ſoꞇileᷤ
        ꝺe coraçō ⁊ eſtos ſon mas apareiaꝺos ꝑa
        la baꞇalla/.Mas las ſen̄ales q̄ nos fazē
        ſemeiaꞇes alas aīalias liꝺiaꝺoras ſon
        g̈nꝺeza ꝺłos miēbros ⁊ anchura ꝺłos
        pechos /· Ca veemos q̄ los leones q̄ ſō maᷤ
        fuẻꞇes q̄ ꞇoꝺas las oꞇ̈s aīalas por q̄ hā
        grāꝺes braços ⁊ anchos pechos /· Eꞇ pues q̄ aſſi es q̈nꝺo nos veemos en̄l om̄e
        q̄ es biē ꝺeſpierꞇo ⁊ ꞇiene los oios biē
        abierꞇos ⁊ ha la çeruiz ꝺerecḧ ⁊ ha
        las carnes ꝺuras ⁊ ha los n̉uios eſpeſſos ⁊ firmes ⁊ los muſlos ꝺuroᷤ
        ⁊ ha los braços luēgos ⁊ los pecħs anchos /· eſtos ꞇales ꝺeuemos iuꝺgar por
        liꝺiaꝺores ⁊ apareiaꝺos ꝑa labaꞇalla
        Eꞇ pues q̄ aſſi es ꞇales ſon ꝺe eſcoger
        los liꝺiaꝺores q̄ por la maẏor ꝑꞇe ſean
        apareiaꝺos ꝑa las obras ꝺła baꞇalla/·       qq
        uanꞇo ꝑꞇeneſçe alo p᷎ſenꞇe
        ocho coſas poꝺemos conꞇar
        q̄ ꝺeuē aủ los om̄s liꝺiaꝺoreᷤ
        ſegūt las q̈les coſas q̈nꞇo ꝑꞇeneſçe alo
        p᷎ſenꞇe poꝺremos buſcar q̄ om̄s ⁊ q̈ls̄
        ꝺeuē eſcog̉ el Reẏ/ o el p̀ncipe ꝑa la baꞇalla /¶ Lo p̀m̉o cōuiene q̄los om̄s liꝺiaꝺores pueꝺā ſofrir g̈nꝺes peſos/·
        lo ſegūꝺo q̄ pueꝺā ſofrir g̈nꝺes ꞇrabaios ⁊ cōꞇinuaꝺos mouimiēꞇos ꝺłos mienbros/¶Lo ꞇ̉çero q̄ pueꝺā ſofrir eſcaſſeza ꝺe viāꝺa ⁊ fanbre ⁊ ſeꝺ/· Lo
        q̈rꞇo q̄ nō aya cuyꝺaꝺo ꝺe mal yazer
        nī ꝺe mal eſtar/¶Lo q̀nꞇo q̄ por razō
        ꝺła iuſtiçia ⁊ ꝺł biē comū ꝺeſp᷎çien la
        uiꝺa corporal/·Lo ſexꞇo q̄ nō ꞇemā
        nī aboꝛrezcā ꝺe ꝺerramar ſu ſangre¶Lo ſepꞇimo cōuiene q̄ ayā buena
        ꝺiſpoſiçiō ⁊ buena ſabiꝺura ꝑa ꝺefenꝺer aſſi ⁊ ꝑa ferir alos enemigos/·
        lo octauo q̄ ayā ủguēça ꝺe foẏr ꞇorpemēꞇe/· Pues q̄ aſſi es /¶ Lo p̀m̉o q̄es
        meeſter alos liꝺiaꝺores es q̄ pueꝺā ſofrir g̈nꝺes peſos/· Ca los ꝺeſarmaꝺos
        ꝺe q̈l q̀er parꞇe q̄ los fieran luego caen
        Por la q̈l coſa ſi algūo nō pueꝺe ſofrir
        el peſo ꝺłas armas nō vale naꝺa nī es
        ꝓuechoſo ꝑa la baꞇalla/¶Lo ſegūꝺo cōuiene alos liꝺiaꝺores q̄ pueꝺā ſofrir
        cōꞇinuaꝺos mouimiēꞇos ꝺłos miebros
        Ca ſi alguō eſtuꝺiere q̄ꝺo enla baꞇalla ⁊
        nō ſemouiere cōꞇinuaꝺa mēꞇe el enemigo nō errara el golpe en̄l ferir por la
        q̈l coſa ſienpͤ eſtara en peligro ꝺe reſçebir mayores golpes· ca coſa ꝓuaꝺa es q̄
        q̈nꝺo el om̄e anꝺa cōꞇinuaꝺa mēꞇe ⁊ ſe
        mueue ꝺe vna ꝑꞇe aoꞇra apenas/o nūca
        le pueꝺe alcāçar nīguna feriꝺa · Mas por
        la mayor ꝑꞇe ſienpre fuẏe los colpes/·
        Ca aſſi cōmo la ſen̄al ꝺł ualleſtero ſi ſe
        mouieſſe ⁊ nō eſtuꝺieſſe q̄ꝺa nō ſe poꝺ̀e
        ferir ꞇā ꝺelig̉o ꝺł ualleſtero/ aſſi el ōeanꝺanꝺo ⁊ volviēꝺo ſſe ꝺe vna ꝑꞇe aoꞇra
        nō pueꝺe el enemigo ꝺelig̉o ferirle/·
        Eꞇ por enꝺe el mouimiēꞇo cōꞇinuaꝺo ꝺe
        los miēbros es meeſter ꝑa eſcuſar las
        feriꝺas· Bien aſſi avn es meneſter mouimiēꞇo cōuēible ꝑa ꝺar las feriꝺas/.Por
        la q̈l coſa ꞇales ꝺeuē ſer los om̄s liꝺiaꝺores q̄ꝓlongaꝺa mēꞇe pueꝺā ſofrir el
        anꝺar ⁊ el mouimiēꞇo cōꞇinuaꝺo ꝺłos
        miēbros/·Lo ꞇ̉çero los om̄s liꝺiaꝺor̄s
        nō ꝺeue auer cuyꝺaꝺo ꝺe eſcaſſa uiāꝺa
        Ca muy graue coſa q̄el peſo ꝺłas armas aq̈llas coſas q̄ ſon meneſter ꝑa ꝺefenꝺimieꞇo ꝺła hueſte q̄lo pongā ⁊ q̄
        lo lieuē en mucheꝺūbre ꝺe uiāꝺas/Ca
        ante ꝺeuē ꝺexar el peſo ꝺłas ꞇalegas
        q̄ ꝺł peſo ꝺłas armas /· mas avn pueſto
        q̄ ⁊ nīgū ag̈uamiēꞇo puꝺieſſē aủ los
        lidiaꝺores g̈nd cūplimiēꞇo ꝺe vianꝺas
        avn meeſteꞇ les es en la baꞇalla ꝺeconer poco ⁊ ꝺe faz̉ abſtineçia ⁊ nō ſe finchir ꝺe mucḧ uiāꝺa por q̄ pueꝺa meior
        ſofrir el ꞇrabaio ꝺła baꞇalla ¶ Lo q̈rꞇo cōuiene alos liꝺiaꝺores nō aủ cuyꝺaꝺo ꝺe mal yazer nīꝺe mal eſtar/·Ca cōuiene alguās ueses alos liꝺiꝺores ꝺe
        ꞇener las armas ꝺe ꝺia ⁊ ꝺe noche/· Eꞇ
        por enꝺe nī eſtanꝺo nī yaziēꝺo nō ꝺeuē
        aủ cuyꝺaꝺo ꝺe folgura /·Lo q̀nto cōuiene alos liꝺaꝺores ꝺe nō p᷎çiar la vianꝺa corporal por la iuſtiçia ⁊ por el bien comū/·Ca cōmo ꞇoꝺa la hueſte ſea
        pueſta aꝑiglos ꝺe muẻꞇe en la baꞇalla
        nūca nīgūo es fuẻꞇe ꝺe coraçō nī buen
        liꝺiaꝺor ſi en alguā man̉a nō fuere ſī
        ꞇemer q̄ ſin mieꝺo en los ꝑiglos ꝺła muerꞇe/· Ca ꝑꞇeneſçe al fuerꞇe ⁊ al buen
        liꝺiaꝺor aſſi cōmo ꝺize el pħo en̄l ꞇ̉çero
        libro ꝺłas eꞇḧs ꝺe nō aủ cuyꝺaꝺo nī ꞇemor en la baꞇalla ꝺe biē morir /· Ca eſꞇōçe es ꝺicħ caꝺavno biē morir en la baꞇalla q̈nꝺo liꝺia ꝺerecha mēꞇe ⁊ aſſi cōmo
        por ꝺefenꝺimiēꞇo ꝺła ꞇr̄ra / o por oꞇro
        algūo muy grāꞇ biē ꝺerecha mēꞇe ⁊ a
        oſaꝺas ſe pone alos ꝑiglos ꝺła muẻꞇe
        Mas q̈nꝺo alguō mas q̄ ꝺeue ama la viꝺa corporal ꝺe lig̉o fuẏe ꞇorpe mēꞇe ꝺła
        baꞇalla/·¶Lo ſexꞇo los liꝺiaꝺores non
        ꝺeuē aboꝛꞇeſçer el ꝺerramamiēꞇo ꝺła
        ſangre/por q̄ ſi algūo ouiere el coraçō
        muele ⁊ fuere aſſi cōmo mug̉il aborreſçra eſꝑzer la ſangre ⁊ nō oſara fazer
        llagas alos enemigos/· Eꞇ aſſi ſe ſigq̄ nō poꝺra biē liꝺiar/·Lo vij°· cōuiene alos liꝺiaꝺores ꝺe aủ ꝺiſpoſiçiō ⁊ ſabiꝺuria ꝑa cobrir ſe ⁊ ꝺefenꝺer ſe ⁊ para
        ferir alos oꞇros/·Ca aſſi cōmo ꝺize el
        pħo en̄l p̀m̉o libro ꝺłas eꞇḧs la fin ꝺła
        caualꝉia es victoria ⁊ vençer/·Mas cōmo ꞇoꝺas las obras ꝺła baꞇalla ſean cōꞇeniꝺas ſo la caualꝉia aſſi cōmo es moſꞇraꝺo ꝺeſuſo ⁊ aſſi como ꝺize el pħo
        çerca ꝺł comiēço ꝺłas eꞇḧs la uictoria
        es ꝺicḧ fin ꝺe ꞇoꝺas las obras ꝺła baꞇalla/·Por la q̈l coſa cōmo mayor mēꞇe cōꞇezca alos liꝺiaꝺores vençer ſi
        biē ſe ſopierē cobrir ⁊ ꝺefenꝺer ⁊ alos
        oꞇros ferir la ſabiꝺura ꝺe ſe cobrir
        ⁊ ꝺeſe ꝺefenꝺer ⁊ꝺe ferir alos oꞇros
        mucħ es cōueīble alos liꝺiaꝺores/¶
        Mas en q̈l man̉a ꞇal ſabiꝺuria ſe pueꝺe auer ⁊ en q̈l man̉a hā ꝺe ferir aloᷤ
        enemigos ⁊ oꞇras coſas q̄ ſe ayuntā
        aeſtas aꝺelanꞇe pareſçra/¶Lo ·viij° q̄
        ꝑꞇeneſçe alos liꝺiaꝺores es ꝺe aủ ủguença ⁊ ꝺe g̈rꝺar ſe ꝺe nō foyr ꞇorpe mēꞇe ꝺła baꞇalla/· Ca aſſi cōmo ꝺize el pħo
        en̄l ꞇ̉cero libro ꝺłas eꞇḧs enꞇre aq̄llos
        ſon los varones muy fuerꞇes enꞇre
        los q̈les los fuerꞇes ſon muẏ honrraꝺos/· Mas enꞇre ꞇoꝺas las coſas q̄ fazē al om̄ē buē liꝺiaꝺor es ꝺeſſear ꝺe
        ſer hōraꝺo por baꞇalla ⁊ ꝺe aủ ủguēna ꝺe foyr ꞇorpe mēꞇe ꝺła baꞇalla/· 
        Mas ꝺeuemos parar miēꞇes q̄ q̈nꝺo
        ꝺezimos q̄ los liꝺiaꝺores nō ꝺeuē abo
        rreſçer el eſꝑzimiēꞇo ꝺła ſangre nī ꝺeuē mucho p᷎çiar la viꝺa corporal eꞇ
        las oꞇras coſas ꞇales q̄ mas cōpliꝺamēꞇe cōꞇamos ꝺeſuſo · eſto ſe enꞇiēꝺe ſi ouierē baꞇalla ꝺerecḧ/· Ca por
        ꝺefenꝺimiēꞇo ꝺła iuſtiçia ⁊ por ꝺefēꝺimiēꞇo ꝺł biē comū es ꝺe pon̉ la viꝺa corporal aꝑiglo ꝺe muerꞇe ⁊ nō
        ꝺeue foyr nī aủ mieꝺo ꝺe eſꝑzer la
        ſangre ⁊ ꞇoꝺas las oꞇras coſas ꝺicḧs q̄ ſon ꝺe faz̉ por las q̈les la iuſꞇiçia ⁊ el biē comū ſe pueꝺa ꝺefēꝺer
        Eꞇ ꝺeſtas coſas pareſçe llana mēꞇe
        q̈les liꝺiaꝺores ⁊ q̈les om̄s ꝑa liꞇ ꝺeua eſcog̉ el Reẏ/o el p̀ncipe/· Ca aq̄llos ſon ꝺe eſcoger enlos q̈les ſon fallaꝺas las mas coſas ꝺe aq̄llas q̄ ꝑꞇeneſçē ala baꞇalla/       conꞇaꝺas aq̄llas coſas q̄
        los liꝺiaꝺores ꝺeuē auer
        finca ꝺe ꝺemāꝺar q̈les
        ſon los meiores liꝺiaꝺores/· o los
        ꝺłas çibꝺaꝺes ⁊ los nobles/· o los alꝺeanos ⁊ les villanos /· Mas pareſçe q̄ ſi fuerē penſſaꝺas las coſas q̄
        ꝺichas ſon /· los alꝺeanos ſon meiores ꝑa liꝺiar/·Eꞇ ꝺeſta opinion
        fue vegeçio ꝺizienꝺo aſſi Creo q̄
        nīguno nūca puꝺo ꝺubꝺar q̄los
        om̄s ruſticos ⁊ alꝺeanos nō fueſſen
        meiores ꝑa las armas q̄ los q̄ ſon ꝺelicaꝺa mēꞇe criaꝺos/· Eꞇ aeſto fazē
        avn aq̄llas coſas q̄ ꝺicḧs ſon ꝺeſuſo 
        Ca aſſi cōmo ꝺixiemos ꝺeſuſo cōuiene q̄ los om̄s liꝺiaꝺores ſean ꞇales
        q̄ pueꝺā ſofrir grāꝺes peſos ⁊ grāꝺes ꞇrabaios cōꞇinuaꝺos en los ſus cuerpos ⁊ q̄ pueꝺā ſofrir eſcaſſeça ꝺe vianꝺas ⁊ ſofrir mal yazer ⁊ mal eſtar
        ⁊ nō ꞇemer la muerꞇe ⁊ nō ꞇemer nī
        aboꝛreſçer el eſꝑzimiēꞇo ꝺła ſangre
        ⁊ las oꞇras coſas q̄ cōꞇamos en̄l capło
        ſobreꝺicħ /· Eꞇ çiẻꞇo es q̄ el pueblo alꝺeano ha mas p̀nçipal mēꞇe eſtas coſas
        ſobreꝺichas q̄ los nobles q̄ſon criaꝺos
        viçioſa mēꞇe · por q̄ los alꝺeanos ſon
        acoſtūbraꝺos aleuar grāꝺes cargas
        ⁊ grāꝺes peſos /· Eꞇ por enꝺe nōſe ag̈uiariā ꝺe grāꞇ carga ꝺe amas enlas
        baꞇallas aq̄llos q̄ cōꞇinuaꝺa mēꞇe enꞇp̄o ꝺła paz ſon acoſtūbraꝺos amayores cargas/· Eꞇ avn nō cāſſā en correr nī en moủ los braços nī vſar
        los mouimiēꞇos ꝺłos oꞇros mebros
        ꝺł cuerpo/· Ca aeſtos ⁊ amayores ꞇrabaios ſon vſaꝺos ꝺe caꝺal ꝺia/· Oꞇroſſi eſtos nō reſçibē g̈nd ag̈uiamēꞇo
        ꝺła eſcaſſeza ꝺła vianꝺa alos q̈les abaſta el agua en la ſeꝺ ⁊ el pā grueſo en
        comer/· Oꞇro ſſilos alꝺeanos nō ſe ag̈niā en mal yazer nī en mal eſtar ca
        nō ꞇemē ꝺła grāꞇ calenꞇ᷑a ꝺł ſol nī hā
        cuyꝺaꝺo ꝺe ſonbra nī ſabē ꝺłos ſolazeᷤ
        ꝺłos vānos/· Eꞇ yazieꝺo en la ꞇr̄ra dura mas folgaꝺa mēꞇe ꝺuermē q̄ los
        çibꝺaꝺanos/ ⁊ los nobles fuelgā ē las
        coçeꝺras · Eꞇ avn aſas es coſa ꝓuaꝺa q̄ eſtos poco ꞇemē la muerꞇe ca ꞇāꞇo
        mas ꞇeme caꝺa vno la muerꞇe q̈nꞇo
        mas ꝺelicaꝺa mēꞇe biuē ⁊ q̈nꞇo mas
        vſo en ſu viꝺa ꝺe ꝺelicamiēꞇos /· Eꞇ
        avn pareſçe q̄ eſtos nō aboreſçē ꝺerramamiēꞇo ꝺe ſangre/·Ca enꞇre ꞇoꝺas
        las genꞇes el linage ꝺłos ruſticos ⁊
        ꝺłos alꝺeanos pareſçe mas cruel/· Eꞇ
        pues q̄ aſſies parāꝺo miēꞇes aeſtas
        coſas poꝺemos iuꝺgar q̄ los ruſticos
        ⁊ los villanos ſon meiores ꝑa las baꞇallas q̄los nobles nīlos fijos ꝺalgo 
        Mas aẏ oꞇras coſas por las q̈les ſe pueꝺe ꝓuar q̄los nobles ⁊ los cibꝺaꝺanoᷤ
        ſon meiores liꝺiaꝺores /· Ca enꞇre ꞇoꝺas las coſas por las q̈les ꞇenemos a
        algūo por buē liꝺiaꝺor es q̄rer ſer hōrraꝺo por la baꞇalla ⁊ ꞇomar ủguēça
        ꝺe foẏr ꞇorpe mēꞇe aſſi cōmo ꝺicho es
        ꝺeſſuſo/·Eꞇ eſto es ſegūꞇ q̄ dize el pħo
        en̄l ꞇ̉cero libro ꝺłas eꞇḧs· Lo q̄ fizo aecꞇor aꞇreuiꝺo en las armas ⁊ buē liꝺiaaꝺor /· Ca ꝺizia ector q̄ ſiel fuẏeſſe
        ꝺła baꞇalla q̄ polimiꝺias oꞇro caualꝉo
        le ꝺenoſtaria muy mal/· Avn en eſſa
        miſma man̉a ꝺiomeꝺes fue fecħ aꞇreuiꝺo caualꝉo/· Ca ꝺizie q̄ ſi boluieſſe
        las eſpalꝺas enla baꞇalla q̄ ector q̈nꝺo
        razonaſſe en las corꞇes ꝺe ꞇroya ꝺirie
        q̄ ꝺiomeꝺes era ſu vençiꝺo / Por la q̈l
        coſa cōmo q̄rer auer hōꝛra ꝺła baꞇalla
        ⁊ ꞇomar ủguēna ꝺe ꞇorpe fecħ mas ꝑꞇenezca alos nobles ⁊ alos fijos ꝺalgo
        q̄ alos villanos ⁊ alos alꝺeanos/·Porenꝺe meiores ſon los nobles ⁊ los fijoᷤꝺalgo ꝑa las baꞇallas q̄los villanos⁊
        los alꝺeanos por q̄ maẏor ủguēna ꞇoman ꝺe foyr q̄ ellos/· Oꞇroſſi en la baꞇalla mucħ vale ſoꞇileza ⁊ ſabiꝺuria
        ꝺłas armas/· o arꞇeria ꝑa liꝺiar por
        q̄la ſotileza ⁊ el arꞇeria alguās vezeᷤ
        mas vale ꝑa aủ victoria q̄ la forꞇaleza ꝺł pueblo/·Por la q̈l coſa cōmo los
        nobles om̄s ſean mas ſoꞇiles comunal mēꞇe ⁊ mas arꞇ̉os q̄ los alꝺeanoᷤ
        ſigue ſe q̄ ſon meiores liꝺiaꝺores/· Ca
        pareſçe q̄ eſtas ꝺos coſas ſon p̀nçipals̄
        ꝑa auer victoria · Conuiene aſaber
        uerguēça ꝺe foyr/· Eꞇ ſabiꝺuria ꝺe
        liꝺiar · Eꞇ pues q̄ aſſi es ꝑa ſaber la
        ủꝺat q̄ auemos ꝺe ten̉ ꝺeſꞇa q̄ſtion cōuiene ꝺe ꞇener miēꞇes q̄ ſegūꞇ el ꝺeꝑꞇimiēꞇo ꝺłas baꞇallas ſon ꝺe eſcogẻ
        ꝺeꝑꞇiꝺos liꝺiaꝺores/· Ca la baꞇalla pueꝺe ſer ꝺe om̄s ꝺe pie/ o ꝺe om̄s ꝺe cauallo/·Eꞇ por enꝺe en la baꞇalla ꝺłos
        peones mas ſon ꝺe eſcog̉ alꝺeanos q̄
        nobles por q̄ ẏ mucħ vale uſo ꝺe ꞇraer granꝺes cargas ⁊ ꝺe ſofrir g̈nꝺes
        ꞇrabaios/· Mas en la baꞇalla ꝺłos ꝺe
        cauallo mas ſon ꝺe eſcog̉ los nobles·/
        por q̄ la forꞇaleza ꝺłos cauallos cunple la mēgua q̄ hā los nobles en nō
        poꝺer ſofrir ꞇāꞇos ꞇrabaios q̈nꞇos ſe
        acoſtūbrarō ꝺe ſofrir los villanos/·
        por q̄ en ꞇal baꞇalla mucħ vale la ſabiꝺura ꝺe liꝺiar acōpānaꝺa cō la uerguēca ꝺł foyr/· Enꝑo cōuiene ꝺe ſaber q̄ ꝑa q̄ los nobles ꝺe ꞇoꝺa ꝑꞇe ſeā
        fecħs eſtremaꝺos liꝺiaꝺores ꝺeuē ſe
        acoſtūbrar aſofrir el peſo ꝺłas armas q̄ aſofrir el ꞇrabaio ⁊ el mouimiēꞇo ꝺłos braços ⁊ ꝺłos ot̊e mīebros
        ꝺł cuerpo aſſi cōmo lo ꝺemāꝺa la obra ꝺła baꞇalla/· Mas q̈les ⁊ q̈nꞇas
        coſas ſon aq̄llas aq̄ ſe ꝺeuē vſar los
        liꝺiaꝺores en̄l capło q̄ſe ſigue ſe moſtrara/·       
        ccuenꞇa uegecio ē
        el libro ꝺł fecħ ꝺła caualꝉia
        q̄ el vſo ꝺłas armas ⁊ la ſabiꝺuria ꝺła baꞇalla fuerō aq̄llas ꝺos
        coſas q̄ ſubiugarō ꞇoꝺo el mūꝺo al
        pueblo ꝺłos romanos/· Ca q̄ puꝺieran ꞇā pocos romanos cōꞇ̈ ꞇanꞇa mucheꝺūbre ꝺe eſpāones nī conꞇ̈ los
        engāos ꝺłos africanos nī cōꞇ̈ la
        ſabiꝺuria ꝺłos g̀egos ſi aq̄llos pocos
        romanos nō fuerē p̀m̉a mēꞇe muẏ
        vſaꝺos ꝺłas armas ⁊ ſi nō ouieran
        grāꞇ ſabiꝺuria ꝺe liꝺiar/·Eꞇ nō es
        coſa ꝺeſconueīble q̄ vn omē ſabiꝺor
        ⁊ enꞇēꝺiꝺo en vna coſa ·por nō auer
        prueua ꝺłas coſas ꝑꞇiculares ꝺe nō
        ſer ſabio en oꞇ̈ coſa/· Onꝺe mucḧs
        vezes cōꞇeſçe q̄ los om̄s ſabios en
        muchas oꞇras coſas por nō aủ vſo
        ꝺłas armas nō ſon ſabiꝺores en las
        faziēꝺas/· Ca el vſo en caꝺa vn negocio ⁊ en caꝺa fecho ꝺe grāꞇ oſaꝺia por
        q̄nō aẏan mieꝺo los om̄s ꝺe fazer
        aq̄llo q̄ hā uſaꝺo por q̄ ſegūꞇ q̄ ꝺize
        uegeçio nīgūo nō ꞇenie ꝺe faz̉ aq̄llo
        q̄ ha bien ap᷎nꝺiꝺo ⁊ en q̄ ꞇieue fiuza
        q̄ lo ſabe biē/· Eꞇ ꝺenꝺe viene q̄ ꞇāꞇo
        vale el vſo ꝺłas armas q̄ enla cōꞇienꝺa ꝺłas baꞇallas pocos om̄s biē uſaꝺos ſon apareiaꝺos ꝑa auer victoria
        ꝺłos muchos /· Eꞇ los mucħs om̄s nō
        ſabiꝺores nō uſaꝺos ſon apareiaꝺos
        ꝑa foyr ⁊ ꝑa morir/· ¶Viſto ē q̈l
        man̉a el uſo ꝺłas armas es muẏ ꝓuechoſo ꝑa las obras ꝺła baꞇalla finca ꝺe ꝺemoſtrar en q̈l man̉a ſe ꝺeuē
        vſar los liꝺiaores a anꝺar orꝺenaꝺa mēꞇe ⁊ apaſſo/· Eꞇ cōmo ſe ꝺeuē
        vſar acorrer ⁊ aſalꞇar/· Ca eſtas coſas aſſi cōmo pareſçra aꝺelanꞇe ſon
        neçeſſarias en las baꞇallas ⁊ nō
        auer uſo en eſtas coſas enpeeſçe mucħ alos liꝺiaꝺores/· Ca lo p̀m̉o
        los caualꝉos ⁊ los peones ⁊ gen̉al menꞇe ꞇoꝺos los liꝺiaꝺores ſe ꝺeuen
        vſar a anꝺar orꞇenaꝺa mēꞇe ⁊ apaſſo en la baꞇalla · por q̄ caꝺa vno ꞇenga ſu orꝺē ⁊ vaya en ſu lugar/·Caſi
        el az ſi q̀er ꝺe peones ſi q̀er ꝺe caual
        leros nō anꝺuꝺiere orꝺonaꝺa mēteꝺos males ſe ſiguē ꝺenꝺe/·Ca nō g̈rꝺanꝺo la orꝺē q̄ ꝺeuē g̈rꝺar en la vna ꝑꞇe el az ſera eſꝑziꝺa ⁊ rala maᷤ
        ꝺe q̈nꞇo ꝺeue ⁊ en la oꞇ̈ ſera mas ap᷎ꞇaꝺa ⁊ mas eſtrecha q̄l cōuiene/·
        ¶Pues q̄ aſſi es lo p̀m̉o por q̄ el
        az en aq̄lla ꝑꞇe q̄ eſtuꝺiere ꝺerramaꝺa mas ayna ſera foraꝺaꝺa ⁊ ꝺeꝑtiꝺa ꝺłos enemigos/· Eꞇ aſſi ſe ſigue ⁊ ſera mas ayna venciꝺa /·Lo
        ſegūꝺo en aq̄lla ꝑꞇe en q̄ eſta es az
        muẏ ap᷎ꞇaꝺa ⁊ muẏ eſpeſſa enbargā ſe los vnos alos oꞇros ꝑa ferir
        Ca q̈nꝺo el liꝺiaꝺor eſta muẏ ap᷎ꞇaꝺo ꝺe ſu cōpānō enbargā ſe le los braços ꝑa ferir ⁊ no pueꝺe ꝺar colpes en
        los enemigos/· Ca eſtas ꝺos coſas ſō
        meneſter en la az/·Conuiene aſaber
        q̄ nō pueꝺe ſer ꝺe lig̉o foraꝺaꝺa ꝺłos
        enemigos ⁊ q̄ nō ſea enbargaꝺa ꝑa
        ferir/· La q̈l coſa nō ſe pueꝺe faz̉ nō
        g̈rꝺanꝺo graꝺo cōueīble ⁊ orꝺē q̈l ꝺeuē
        en anꝺāꝺo en̄laz/· Eꞇ pues ⁊ aſſi eᷤ
        los liꝺiaꝺores ꞇā bies peones cōmo caualꝉos anꞇe q̄ vengā ala baꞇalla ſon
        mucḧs vezes ꝺe ayūꞇar en vno eꞇ
        vſar en las armas aſſi q̄ cargaꝺos
        ꝺe armas puedā anꝺar orꝺenaꝺa menꞇe aſſi cōmo ſi ouieſſen ꝺe acomeꞇer la baꞇalla· Eꞇ q̈nꝺo vierē los cauꝺiellos maeſtros ꝺłas baꞇallas q̄
        algūo nō g̈rꝺa orꝺē en la az ꝺeuē le
        ꝺenoſtar ⁊ caſtigar/ Eꞇ ſi muẏ ꝺeſorꝺenaꝺo anꝺuꝺiere ꝺeuē le echar ꝺła
        az aſſi cōmo a aq̄l nō es ꝓuechoſo liꝺiaꝺor/ ¶ Lo ſegūꝺo ſon ꝺe vſar los
        liꝺiaꝺores ꞇā biē los peons̄ cōmo los
        caualꝉos acorrer por q̄ ſean ꝺeſpues
        mas lig̉os q̈nꝺo venierē ala fazienꝺa
        Ca pareſçe q̄ eſto les vale aꞇr̄s coſas
        Lo p̀m̉o ꝑa aſſechar ⁊ aſcuchar el
        eſtaꝺo ꝺłos enemigos· ca buena coſa
        es en la fazienꝺa aủ alguōs mas lig̉os q̄ los otros q̄ nō pueꝺā ſer alcāçaꝺos ꝺo lig̉o ꝺłos enemigos q̄ vayan
        e eſcuchar ⁊ aſaber las cōꝺicions̄ ⁊ el
        eſtaꝺo ꝺłes enemigos ¶ Lo ſegūꝺo
        eſto es ꝓuechoſo ꝑa ganar meior lugar en la baꞇalla · por q̄ el logar mucho ayuꝺa ala baꞇalla /· Eꞇ por enꝺe
        ſi los liꝺiaꝺores fuerē uſaꝺos acorrer
        mas lig̉a mēꞇe ganarā meior logar
        ꝑar liꝺiar/Lo ꞇ̉çero eſto es aꝓuechoſo ꝑa ſeg̀r ⁊ alcāçar los enemigos
        q̈nꝺo fuẏen/·Ca no pueꝺe nīguno ꝺe ligero foẏr ꝺłas manos ꝺe aq̄llos q̄ mucho corrē· lo ꞇ̉çero ſon ꝺe vſar los
        liꝺiaꝺores al ſalꞇo por q̄ ſepā anꝺar ſalꞇāꝺo ⁊ por ſalꞇos /· la q̈ coſa es ꝓuechoſa a
        ꞇrs̄ coſas/Lo p̀m̉o ꝑa ꞇirar los enbargos/Lo ſegūꝺo ꝑa eſpanꞇar los enemigos/·Lo ꞇ̉cero ꝑa faz̉ maẏores llagas/· Ca cōꞇeſçe alguās vezes ꝺe fallar
        alguās carcauas ⁊ arroyos ⁊ açeq̀as ⁊
        alguōs oꞇ̊s enbargos en la carrera q̄ ſī
        ſalꞇo nō lo pueꝺē ſalꞇar nī paſſar por
        la q̈l coſa ꝓuechoſa coſa es el ſalꞇar ꝑa
        ꞇirar eſtos enbargos /· Por q̄ los caualleros ſi fuerē aſſi enſſēnaꝺos q̄ ſepā aſſi
        aguiar los cauallos por q̄ ſalꞇē carcauas ⁊ paſſen allenꝺe ꝺe ꞇoꝺos los oꞇros
        enbargos /Eꞇ los peones ⁊ avn los caualꝉos ſi cōꞇeſçiere q̄ ellos eſtē ꝺe pie
        ſi q̀erē ſer buenos liꝺiaꝺores cōuiene
        q̄ en ſu māçebia ſeā uſaꝺos aſalꞇar por
        q̄ pueꝺā por el ſalꞇo paſſar las carcauas
        ⁊ los oꞇros enbargos/·Avn eſpāꞇā ſe los
        enemigos ꝺeſto q̈nꝺo veē los ſus enemigos aſſi por el cāpo ſalꞇāꝺo/· Ot̊ſſi el ſalꞇo por razō ꝺł mouimiēꞇo vale ꝑa faz̉ mayores llagas /·       
        eeꞇ poꝺemos ſin aq̄llas ꞇr̄s coſas aq̄ ꝺixiemos
        q̄ ſon ꝺe vſar los liꝺiaꝺores
        conꞇar oꞇ̈s ocho coſas aq̄ ſe ꝺeuē vſar
        los liꝺiaꝺores/·Lo p̀m̉o ſe ꝺeuē vſar
        aleuar g̈nꝺes peſos/·Lo ſegūꝺo a acomeꞇ̉ ⁊ aferir cō maças/·Lo ꞇ̉çero ſō
        ꝺe vſar alançar ꝺarꝺos ⁊ aferir cō llāças/·lo q̈rꞇo a alançar ſaeꞇas /·lo
        q̀nꞇo a alançar pieꝺras cō fonꝺas/·lo
        ſexꞇo aferir cō pellas ꝺe plomo/ oꝺe fierro/Lo vij°· ſe ꝺeuē uſar aſobir lig̉amēꞇe en los cauallos/Lo viij·ſe ꝺeuēuſar aſaber el arꞇe ꝺe naꝺar /· Avn auriemos aꝺez̉ mas aꝺelanꞇe en q̈l man̉a
        ſe auiā ꝺe vſar los liꝺiaꝺores aferir cō
        eſpaꝺas ⁊ cō cuchiellos por el arꞇe ꝺel
        eſg̀ma mas ꝺeſto faremos eſpeçial cå· 
        lo p̀m̉o ꝺezimos q̄ſon ꝺe vſar los liꝺiaꝺores aleuar g̈nꝺes peſos en ꞇal man̉a
        q̄ ſe acoſtubrē aleuar maẏor peſo q̄ el peſo ꝺłas armas ca la coſtūbre es aſſi cōmo vna naꞇuraleza/Eꞇ por enꝺe q̈nꝺo
        algūo es acoſtūbraꝺo aleuar maẏor carga q̄ la carga ꝺłas armas ſemeial q̄ anꝺa liuiano q̈ndo anꝺa armaꝺo ꝺe ſus armas/·Oꞇroſſi nō ſola mēꞇe ſon ꝺe vſar los liꝺiaꝺores aleuar las armas/·
        mas avn aoꞇras muchas coſas q̄ ſon ꝺe
        leuar en las baꞇallas/· Eꞇ por enꝺe ꝓuechoſa coſa es ꝺe ſe acoſtūbrar los liꝺiaꝺores aleuar g̈nꝺes peſos/· Lo ſegūꝺo ſe ꝺeuē uſar los liꝺiaꝺores a acomeꞇer ⁊ aferir cō porras ⁊ cō maças/· Ca
        cuēꞇa vegeçio q̄ anꞇigua mēꞇe los romanos fincauā mucħs palos en los cāpos
        Eꞇ los moços q̄ q̄riā acoſtūbrar/afaz̉
        los bueōs liꝺiaꝺores· vſauā los aferir
        en aq̄llos palos aſſi q̄ caꝺa vno ꝺe aq̄llos
        moços ꞇomaua eſcuꝺo ꝺos ꞇāꞇo peſaꝺo
        q̄ el eſcuꝺo q̄ auia ꝺe leuar ala baꞇalla
        Eꞇ ꞇomar maça ꝺe fuſte avn ꝺos ꞇāꞇo
        peſaꝺa q̄ la oꞇ̈ q̄ auia ꝺe leuar en la baꞇalla/ ⁊ caꝺa vno ꝺe aq̄llos moços/ o maçebos aſſi cargaꝺo/· yua cōꞇ̈ algūo ꝺe aq̄llos palos aſſi cōmo ſi fueſſe cōꞇra ſu enemigo ⁊ alas vezes feria el palo en lacabeça alas vezes çerca ꝺe ꞇierra/ alas
        vezes en meꝺio/· Eꞇ aſſi yua rezio feriēꝺo cōꞇ̈ aq̄l palo cōmo ſi fueſſe conꞇra
        ſu enemigo/· ⁊ aſſi ſe yua cobriēꝺo ꝺel
        eſcuꝺo ⁊ faziēꝺo ꞇoꝺas las oꞇras coſas
        q̄ ſon meneſter ꝑa la baꞇalla cōmo ſi liꝺiaſſē cō ſus enemigos/· Eꞇ q̈nꝺo ſe aſſi uſauā los mācebos ꝓlongaꝺa mente
        en la mānana ⁊ en la ꞇarꝺe q̈nꝺo ꝺeſpues veniē ala baꞇalla nō reſçibiē ꞇ̈baio ē
        ferir cō la maca nī en ſofrir q̈les q̀er
        oꞇros ꞇrabaios ꝺła baꞇalla/· Lo ꞇ̉çero
        ſon ꝺe uſar los liꝺiaꝺores a alcançar ꝺarꝺos ⁊ azconeꞇas ⁊ aferir cō lanças
        la q̈l coſa avn faziē les māçebos al palo fincaꝺo/·ca aſſi faziē antigua mēꞇe
        ca q̈nꝺo los māçebos erā uſaꝺos aferir
        en los palos fincaꝺos con las maças uſauā ſe aferir cō las azconeꞇas ⁊ con
        las lanças ⁊ eſtauā alongaꝺos ⁊ uſauā
        las braços aſſi q̄ puꝺieſſen ferir aq̄l palo/ o lançar cerca ꝺel/Mas cōuiene ꝺe
        ſaber q̄ en lançar ꝺarꝺo/olança cōuiene ꝺe aủ maeſtria ca p̀m̉a mēꞇe es ꝺe
        eſgrimir el ꝺarꝺo/o la lança ⁊ ꝺeſpues
        enbiar lo rezia mēꞇe/·ca eſg̀miēꝺo el
        ꝺarꝺo por el mayor mouimīeꞇo q̄ el ōē
        faze en̄l ayre mas aluene fiere ⁊ mayor colpe faze/· Lo q̈rꞇo ſon ꝺe vſarles liꝺiaꝺores a alançar ſaeꞇas cō arcoᷤ
        ⁊ cō balleſtas/·ca q̈nꝺo cōꞇeſçe q̄ nō poꝺemos ꝺe ꞇā çerca llegar alos enemigos ꝑa ferir los · ꝓuechoſa coſa es lāçar las ſaeꞇas mas pueſto q̄ los liꝺiaꝺores ſe pueꝺā aẏūꞇar cō los enemigos anꞇe q̄ ſe apūꞇe cō ellos ꝓuechoſa coſa es ꝺe los eſpāꞇar cō los arcos ⁊
        cō las balleſtas/·Ca leemos ꝺe çipiō
        africano q̄ q̈nꝺo auie ꝺe liꝺiar por el
        pueblo ꝺe roma nō cuyꝺaua vençeren oꞇra man̉a alos enemigos ſi nō poniēꝺo arq̄ros ⁊ balleſteros mucħ eſcogiꝺos en ꞇoꝺas las azes/· Lo q̈nꞇo ſō
        los liꝺiaꝺores ꝺe uſar a alançar pieꝺras cō fonꝺas/· Ca eſta man̉a ꝺe liꝺiar fue fallaꝺa en alguās yſlas ꝺe la
        mar ꝺo los moços aſſi cōmo cuenꞇa
        vegeçio erā aſſi ſabiꝺores en eſta arꞇe q̄ las maꝺres nūca les q̄riē ꝺar ꝺe
        comer faſta q̄ feriē cō la fonꝺa en logar çierꞇo/· Eꞇ eſte uſo es muẏ ꝓuechoſo ca nō es ꞇrabaio nīguno leuar
        fonꝺas/· Ca alguās uezes cōꞇeſçe q̄ē
        logares peꝺregoſos es la baꞇalla ⁊ por
        enꝺe por q̄ el logar ſe ꝺefienꝺa bueno
        es ꝺe ꞇener fonꝺas/· Eꞇ avn ꝑa cōbaꞇimiēꞇo ꝺłos caſtiellos ⁊ ꝺłas çibꝺaꝺes muẏ ꝓuechoſo ca nō ꞇrabaio nīguno
        leuar fonꝺas/· Ca alguās uezes es
        lançar pieꝺras cō fonꝺas/·  Lo·vi° ſon
        ꝺe uſar los liꝺiaꝺores aferir cō pellas
        ꝺe fierro/ o ꝺe plomo/·Ca las pellas ꝺe
        plomo/o ꝺe fierro aꞇaꝺas con algūa
        caꝺena amango ꝺe maꝺero ꝺa muẏ
        fuēꞇes colpes/·Ca por el mouimiēꞇo
        muẏ grāꝺe ꝺel ayre la pella cō la caꝺena fincaꝺa al aſta fiere muy mas
        fuerꞇe mēꞇe q̄ ſi eſtuꝺieſſe ayunꞇaꝺa
        cō el māgo o con aſte/· Ca los liꝺiaꝺores aꞇoꝺas man̉as ꝺe colpes ſon ꝺe vſar aſſi q̄ conꞇ̈ ꝺeꝑꞇiꝺos enemigos ꝺe
        ꝑꞇiꝺa mēꞇe liꝺiē firiēꝺo/· Lo vij°·los
        liꝺiaꝺores ſon ꝺe uſar aſobir lig̉a mēꞇe en los cauallos/· Ca aſſi cōmo cuenꞇa vegeçio anꞇigua mēꞇe faziē cauallos ꝺe maꝺera/· Eꞇ los māçebos
        vſauā en̄l ẏuierno aſobir enꝉꝉos ſolos ꞇechos/· Eꞇ en̄l ủano en̄l canpo
        p̀m̉a miēꞇe ſo biē en aq̄llos cauallos
        ꝺeſarmaꝺos ⁊ꝺeſi armaꝺos/· Eꞇ ꞇāꞇo ſe uſauā en eſto q̄ poꝺiē ſobir en
        aq̄llos cauallos aꝺieſtro ⁊ aſinieſt̊
        ⁊ ꝺe caꝺa ꝑꞇe ⁊ avn lo q̄ mas era ſacaꝺas las eſpaꝺas ſobiē en aq̄llos cauallos/· Eꞇ en ꞇāꞇo ſe uſauā en eſto en̄l
        ꞇp̄o ꝺła paz q̄ en̄l ꞇp̄o ꝺła baꞇalla ſin ningū ꝺeꞇenimiēꞇo lig̉a mēꞇe ſubē enloᷤ
        cauallos/· Lo ·viij° ſon ꝺe acoſtūbrar
        los liꝺiaꝺores q̄ ſepan naꝺar ca nō fallā ſienpre puēꞇes fechos por ꝺo pueꝺā
        paſſar ⁊ muchas uezes nō ſabē q̈n fōꝺa es el agua/· Por la q̈l coſa cōꞇeſçe q̄
        por nō ſaber naꝺar caen en muchos
        ꝑiglos/· Eꞇ por enꝺe era coſtūbre anꞇigua mēꞇe enꞇre los romanos q̄ los
        māçebos q̄ auiā ꝺe ſer liꝺiaꝺores ꝺeſpues q̄ por vna grāꞇ ꝑꞇe ꝺł ꝺia eran
        uſaꝺos enlas armas ſi ꞇiēpo era cōuenible ꝑa naꝺar aꝺuziē los al rio ꝑa q̄
        ap᷎nꝺieſſē el arꞇe ꝺł naꝺar ⁊ nō ſolamēꞇe los peones/· mas avn los caualleros ⁊ avn los caualꝉos uſauā anaꝺar
        Enꝑo cōuiene ꝺe ꞇener miēꞇes q̄ algunos ꝺeſtos uſos ſobreꝺicħs ꝑꞇeneſçē
        mas ꝓp̀a mēꞇe alos caualꝉos ⁊ alguōs
        alos peones ⁊ alguōs aꞇoꝺos /· Eꞇ eſto
        en q̈l man̉a ſea nō ha meneſter grāꞇ
        eſtuꝺio/· Ca nō ſe pueꝺe aſcōꝺer a ōē
        ſabio /·Ca ſobir en los cauallos ꝑꞇeneſçe alos caualꝉos/· Eꞇ lançar pieꝺs̈
        con fonꝺas ꝑꞇeneſçe alos peones/·Maᷤ
        las oꞇras coſas en alguā man̉a puēꝺē ꝑꞇeneſçer aꞇoꝺos/·        pp
        areſçe q̄ los negoçios ꝺela
        baꞇalla enꞇre los oꞇ̊s ſō maᷤ
        ꝑigloſos/· Eꞇ por enꝺe es ꝺe
        poner grāꞇ acuçia enꝉꝉos/·Ca en ꞇals̄
        coſas ꞇan ꝑigloſas nō pueꝺe aủ om̄ē ꞇāꞇas cauꞇelas q̄ mas nō ſeā meneſter/·
        Ca en la baꞇalla ſienpre auemos ꝺe ꞇomar maẏor acuçia ꝺe q̄ ꝺemāꝺā las baꞇallas/· Ca en nīguā guiſa nō ꝺeuen
        ſer negligēꞇes en ellas /· Onꝺe ꝺize
        uegeçio q̄ gaꞇō el ſabio ꝺixo q̄ en las oꞇras coſas ſi alguā coſa es erraꝺa pueꝺe ſe ꝺeſpues emēꝺar/· Mas los ẏerros
        ꝺłas baꞇallas nō reſçibē emiēꝺa nīguā
        Ca ael error luego ſe ſigue la pena eꞇ
        eſto por q̄ los liꝺiaꝺores q̄ nō liꝺiā cuẻꝺa mēꞇe nī ſabia mēꞇe luego muerē
        o fuyē/· En ꞇal man̉a q̄ fuẏenꝺo fazenſe ꞇem̉oſos en man̉a q̄ nō pueꝺē ſer
        vençeꝺores ꝺe ſus enemigos / ⁊ apenaᷤ
        o nūca oſan acomeꞇ̉ baꞇalla cōꞇ̈ ellos
        Por la q̈l coſa ſi en las baꞇallas auemos ꝺe auer mucḧs cauꞇellas nō ꝺeuemos ꝺexar q̈l ſi q̀er coſa q̄ ſea aꝓuechoſa ala hueſte en q̈l q̀er caſo·por q̄la
        hueſte nō ſea vençiꝺa ꝺe ſus enemigoᷤ
        por q̄ cōꞇeſçe muchas vegaꝺas ꞇā biē
        ꝺe ꝺia cōmo ꝺe noche q̄ eſtaꝺo la hueſꞇe ſin carcauas ⁊ ſin caſtiellos / o oꞇ̊s
        ꝺefenꝺimiēꞇos nō cuyꝺanꝺo q̄ ſus enemigos eſtā çerca vienē aꝺeſora los enemigos ⁊ es vençiꝺa la hueſte/·Pues
        q̄ aſſi es ꝺeſpues q̄ la hueſte ha cōpliꝺo ſu iornaꝺa ⁊ q̀ere folgar ꝺe noche ē
        algū logar o q̀ere ẏ faz̉ maẏor ꞇarꝺāça ſi aq̄l logar en algū caſo /o a auēꞇ᷑a
        pueꝺā aꝺeſora los enemigos venir
         luego q̄ llegā al logar ꝺeuē faz̉ enꝺerreꝺor carcauas ⁊ ꝺeuē leuāꞇar alg̈s
        g̈rniçiones aſſi cōmo caſtiellos por q̄
        nō ſe pueꝺe fallar nīguā coſa ꞇā buēa
        nī ꞇā ꝓuechoſa enla baꞇalla cōmo ſi fuerē fechas g̈rniçions̄ ⁊ leuāꞇaꝺos caſꞇiellos en ꞇal man̉a q̄ ꞇoꝺa la hueſte
        eſte ſegura ꝺenꞇ̊ ꝺł eſpaçio ꝺłos caſtiellos ⁊ ꝺłas g̈rniçion̄s en q̈l ſi q̀er ꞇienpo
        ⁊ꝺonꝺe q̀er q̄ vengā los enemigos acercar los/ o acomeꞇer los /· Ca ꝺeue ſienpre la hueſte leuar cōſigo guarnicōns̄
        cōuēibles · por q̄ q̈nꝺo q̀ſiere la hueſte
        folgar en algū logar parezca q̄ lieuā
        cōſigo aſſi cōmo vna çibꝺaꞇ g̈rniꝺa/· 
        Viſto cōmo es coſa ꝓuechable ala hueſte faz̉ carcauas ⁊ coſtruir g̈rniçiones ⁊ caſtiellos/·finca ꝺe ꝺemoſtrar
        en q̈l man̉a las ꞇales guarnicōns̄ eꞇ
        los ꞇals̄ caſtiellos ſe ꝺeuē faz̉/· Ca ſi
        los enemigos nō eſtuꝺierē c̉ca ꝺe lig̉o
        pueꝺē faz̉ carcauas çerca ꝺła hueſte
        ⁊ leuāꞇar g̈rnicōns̄ ⁊ faz̉ caſtiellos
        Mas ſi los enemigos fuerē c̉ca ⁊ fuere p᷎ſenꞇes graue coſa es ꝺe g̈rneſc̉
        la hueſte ⁊ ꝺe faz̉ caſtiellos/· Ca ē ꞇal
        caſo cōmo eſte ꝺos coſas ſon meneſtLo p̀m̉o eſtar ⁊ liꝺiar cōꞇ̈ los enemigos/ Lo ſegūꝺo faz̉ los caſtiellos/·
        Pues q̄ aſſi es en ꞇal auenemiēꞇo cōmo eſte ſegūꞇ la ſenꞇēçia ꝺłos ſabios
        es ꝺe ꝺeꝑꞇir la hueſte en ꝺos ꝑꞇes/aſſi q̄ ꞇoꝺos los caualꝉos ⁊ alguā ꝑꞇiꝺa ꝺe
        peones ꝺeuē ſer orꝺenaꝺos en vna az
        ꝑa refrenar ⁊ ꞇornar açaga el arrebaꞇo
        ꝺłos enemigos/· Mas la oꞇ̈ ꝑꞇe ꝺłos epeones q̄ pueꝺe abaſtar ꝑa faz̉ ligeramēꞇe los caſtiellos ꝺeue los coſtruẏr
        ⁊ faz̉ muẏ aprieſſa/·Mas cōuiene ꝺe
        poner alguōs maeſtros ꝑa coſtruyr los
        caſtiellos ⁊ faz̉ las carcauas q̄ acuçiē
        los negligēꞇes ⁊ māꝺē acaꝺa vno q̈l
        coſa ꝺeua faz̉/· Moſtraꝺo q̄ ꝓuechoſa coſa es ꝺe faz̉ los caſtiellos/· avn ē
        q̈l man̉a los enemigos p᷎ſenꞇes ſon ꝺe
        faz̉ los caſtiellos/ Lo oꞇro q̄ nos finca
        ꝺe ꝺeclarar q̈les coſas ſon ꝺe penſſar ē
        el fazimiēꞇo ꝺłos caſtiellos/· Por q̄ ē
        el fazimiēꞇo ꝺłas carcauas ⁊ en la ꝺe
        los caſtiellos ꝺenꞇro ꝺł eſpaçio dlꝉos ꝺeue eſtar aſſenꞇaꝺa lahueſte ꞇoꝺa/· Eꞇ
        por enꝺe ſon ꝺe penſſar ꞇr̄s coſas /·Cōuiene aſaber el aſſenꞇamiēꞇo ⁊ la forma ⁊ la man̉a ꝺła guarnçiō /· Mas c̉ca ꝺł aſſenꞇamiēꞇo q̈nꞇo ꝑꞇeneſçe alo
        ꝑſenꞇe ſon ꝺe penſſar q̈ꞇro coſas/·la
        p̀mera q̄ ſea y abonꝺamiēꞇo ꝺe agua
        ⁊ ꝺłas oꞇras coſas q̄ ſon neçeſſarias ⁊
        ꝑꞇeneſçe ala hueſte/·Lo ſegūꝺo nō
        ꝺeue ſer ẏ algū mōꞇe çerca/ o algūlogar ꝺe q̄ pueꝺa ſer acomeꞇiꝺa la hueſte
        Lo ꞇ̉çero çerca ꝺł aſſenꞇamiēꞇo es
        ꝺe pēſſar ⁊ ꝺe cuẏꝺar el eſpaçio aſſi q̄
        por el cuēꞇo ꝺłos liꝺiaꝺores es ꝺe ꞇomar el eſpaçio çerca ꝺł q̈l ſon ꝺe leuāꞇar las g̈rniçions̄ aſſi q̄ nō ſea ꞇomaꝺo maẏor eſpaçio q̄ ꝺemāꝺa ꞇal mucheꝺūbre ꝺe liꝺiaꝺores nī avn ſeaꞇomaꝺo ꞇā peq̄no eſpaçio por q̄la hueſte
        eſte amayor eſtrechura q̄ ꝺeue/·Lo
        q̈rꞇo ſi cōueniere q̄ aq̄lla hueſte aẏa
        ꝺe faz̉ en aq̄l logar alguna ꞇarꝺança ⁊ fuere coſa q̄ ſe pueꝺe faz̉ ꝺeuemos eſcog̉ çerca ꝺe aq̈l aſſenꞇamiēꞇo q̄ ſea el aẏre ſano/·Ca en la hueſte nō ꞇā ſola mēꞇe ꝺeuemos eſcuſar
        las feriꝺas ꝺłos enemigos/· Mas avn
        ſi poꝺieremos ꝺeuemos eſcuſar las
        peſtilençias ꝺłas enfermeꝺaꝺes/Eꞇ
        pues q̄ aſſi es ꝺeclaraꝺo q̈les coſas
        ꝺeuē ſer penſſaꝺas çerca ꝺłos aſſēꞇamiēꞇos ꝺłos caſtiellos/· Conuiene
        ꝺe ꝺeclarar q̈l ꝺeue ſer la folgura
        ⁊ las guarnicōns̄ ꝺłas carcauas/ Eꞇ
        pareſçe q̄ uegeçio ꝺize q̄las g̈rniçiones ⁊ las carcauas q̄ ſon ꝺe faz̉ çerca ꝺła hueſte ꝺeuē ſer q̈ꝺraꝺas ⁊ luēgas/· Enꝑo por q̄ la forma reꝺonꝺa cōp᷎henꝺe mas q̄las oꞇras por enꝺe es
        mas ꝺe eſcoger ꝺe faz̉ las g̈rniçiones ſegūꞇ la fig᷑a reꝺonꝺa / oſegūꞇ
        la figura ꝺe muchos rēçones por q̄
        ſi ꞇemē mucho ꝺel comeꞇemiēꞇo ꝺe
        los enemigōs cōnuiene ꝺe faz̉ carcauas ꝺe mucħs rēcones por q̄ aq̄lla
        figura es mas cōuēible ꝑa ꝺefenꝺerſe ꝺłos enemigos aſſi cōmo pareſçra
        mas aꝺelanꞇe/· Eꞇ pues q̄ aſſi es ꞇal
        figura es meior en fazimiēꞇo ꝺłos
        caſtiellos ſi el aſſenꞇamiēꞇo ꝺł log̈r
        nō lo enbargare/· Ca alguās uegaꝺas cōꞇeſçe q̄ el aſſenꞇamiēꞇo nō ſufre ꞇal figura /· Eꞇ por enꝺe en ꞇal
        caſo ꝺeuē ſe faz̉ los caſtiellos en fig᷑a
        ꝺe meꝺio c̉co/ o q̄ꝺraꝺos /o ꝺe ꞇr̄s rēcones/o ſegūꞇ alguā oꞇra figura la
        q̈l ꝺemāꝺa la ꝺiſpoſiçiō ⁊ el logar ꝺo
        eſtā aſſenꞇaꝺos / Mas la puerꞇa p̀ncipal ꝺeue ſer fechā ꝺe aq̄lla ꝑꞇe q̄ caꞇa alos enemigos / o çerca ꝺe aq̄lla
        ꝑꞇe por ꝺo ha ꝺe ſalir la hueſte/·Avn deuē ſe pon̉ enlos caſtiellos pēꝺones alguōs / o alguās ſēales ꝑa
        eſpāꞇar los enemigos ⁊ avn ſi conꞇeſçiere q̄ alguōs ſe ayā ꝺe alōgar
        ꝺła hueſte ꝺłos caſtiellos·viſtas aq̄llas ſen̄ales ſepā meior ꞇornar a
        la hueſte/o alos caſtiellos ·Eꞇ eſtas
        coſas aſſi ꝺichas finca ꝺe uer enq̈l
        man̉a ꝺe g̈rnimiēꞇo es ꝺe caꞇar enł
        faz̉ ꝺłos caſtiellos /·Ca ſi la hueſte
        mucho ouiere ꝺe morar ally ſon ꝺe
        caꞇar ⁊ ꝺe eſcoger mas fuerꞇes g̈rniçions̄ ⁊ ſon ꝺe faz̉ mas anchas carcauas/· mas ſola mēꞇe q̀erē ẏ eſtar
        vna noche/o por poco ꞇiēpo nō cōuiene ꝺe faz̉ ꞇāꞇas g̈rniçions̄ /· Mas
        la man̉a ⁊ la q̈nꞇiꝺaꞇ ꝺłas carcauas
        pone la vegeçio ꝺizienꝺo q̄ ſi nō pareſciere muẏ grāꞇ fuerça ꝺłos enemigos· la carcaua ꝺeue ſer muẏ ancha ꝺe nueue pies ⁊ alꞇa ꝺe ſieꞇe/·
        Mas ſi la fuerça ꝺłos enemigos pareſciere mas fuerꞇe cōuiene ꝺe fazer las carcauas mas anchas eꞇ
        mas fonꝺas ſi hā uagar ꝑa las faz̉
        aſſi q̄ ſea la carcaua ancha ꝺe ꝺoze
        pies ⁊ alꞇa ꝺe nueue/· Enꝑo cōuiene ꝺe ſaber q̄ ſi la carcaua fuere fōꝺa ꝺe nueue pies echāꝺo la ꞇierra ala
        ꝑꞇe ꝺła hueſte faze ſe la carcaua maᷤ
        alꞇa ꝺe q̈ꞇro pies aſſi q̄ ꞇoꝺa la carcaua ſera alꞇa ꝺe ꞇreze pies/· Ca ꝺeue la carcaua ſer ꝺelanꞇe ꝺe ꝑꞇe ꝺe
        los enemigos baxa ⁊ la ꞇierra ꝺeue
        ſer echaꝺa aꝺenꞇro ꝺo eſta la hueſte
        aſſenꞇaꝺa/· Eꞇ en aq̄lla ꞇierra q̄ echan faza ꝺenꞇro ꝺeuē fincar grāꝺes palos ⁊ grāꝺes maꝺeros ⁊ oꞇras
        g̈rniçiones las q̈les ꝺeueleuar cōſigo la hueſte /· Eꞇ pues q̄ aſſi es ſi
        aſſi fuerē fechas las carcauas ⁊ los
        caſtiellos poꝺra la hueſte eſtar ſeg᷑a       aaſſi cōmo pareſçe par las coſas ẏa ꝺichas cerca ꝺłos fechos ꝺłas baꞇallas es ꝺe poner muẏ grāꞇ cauꞇella ⁊ ꝺe ꞇomar g̈nꝺ
        ſabiꝺuria/· por q̄ los acaeſçimiēꞇos ꝺe
        las baꞇallas ſon ſu remeꝺio /·Por enꝺe
        cō grāꞇ acuçia ꝺeuē ſer penſſaꝺas ꞇoꝺas
        aq̄llas coſas q̄ ſon meneſter en la baꞇalla anꞇe q̄ la baꞇalla publica ſe acomeꞇa/· Ca meior coſa es nō acomeꞇer
        la baꞇalla q̄ ſe exponer ſin ꝓuiſiō cōuenible a auēꞇura ⁊aacaeſçimiēꞇo/·Ca
        nos veemos q̄ en la baꞇalla ſon ꝺos coſas/· Conuiene ſaber/·Los om̄s liꝺiaꝺores ⁊ las oꞇ̈s aẏuꝺas q̄ ſon meneſt̉ para
        liꝺiar/· Mas ꝺe ꝑꞇe ꝺłos om̄s q̄ liꝺian
        q̈nꞇo ꝑꞇeneſçe alo p᷎ſenꞇe ſon ſeẏs coſaᷤ
        ꝺe penſſar/·Aſſi cōmo avn ꝺe ꝑꞇe ꝺłas
        aẏuꝺas ⁊ ꝺłas oꞇ̈s coſas q̄ſon meneſter
        ꝑa la baꞇalla ſe pueꝺē conꞇar oꞇras ſeẏs
        coſas las q̈les avn ſon ꝺe penſſar /· Eꞇ pues q̄ aſſi es en gen̉al el rey/ o el p̀nçipe
        o el cabꝺiello ꝺła hueſte q̄ ꝺeue ſer acucioſo ⁊ meſuraꝺo ⁊ ſabio ⁊ enꞇēꝺiꝺo ꝺeue penſſar ꝺoze coſas las ſeẏs ꝺe ꝑꞇe
        ꝺłos om̄s q̄ hā ꝺe liꝺiar /· Eꞇ las ſeẏs
        ꝺe ꝑꞇe ꝺe aq̄llas coſas q̄ ſon meneſter
        ꝑa la baꞇalla /· anꞇe q̄ venga acomeꞇer
        la baꞇalla publica mēꞇe·por q̄ ſon ſeẏs
        coſas ꝺe ꝑꞇe ꝺłos enemigos liꝺiaꝺores
        q̄ fazē ganar victoria/· Lo p̀m̉o es
        el cuēꞇo ꝺłos liꝺiaꝺores/· ca ꝺo ſon mas
        liꝺiaꝺores las oꞇ̈s coſas eſtanꝺo eguales ſegūꞇ razō ꝺeuē aủ uictoria/· Ca
        aſſi cōmo ꝺize el pħo en̄l ſegūꝺo libro ꝺe
        las poł·la q̈nꞇia en la baꞇalla es ꝓuechoſa aſſi cōmo el mayor peſo ꝺła ualança
        ꞇrae al menor/·Lo ſegūꝺo ꝺe ꝑꞇe ꝺłos
        q̄ liꝺiā es ꝺe penſſar q̄ſeā uſaꝺos alas baꞇallas/· Ca los q̄ nō hālos braços acoſtunbraꝺos ꝑa ferir ⁊ nō hā los miēbros uſaꝺos ala baꞇalla eſtos falleſçē en ſufriēꝺo
        la baꞇalla/· Ca la coſtūbre es aſſi cōmo oꞇra naꞇ᷑a· por q̄ caꝺa vno mas eſforçaꝺamēꞇe ⁊ mas ꝓuaꝺa mēꞇe ⁊ ſin mayor ꞇ̈baio ⁊ pena faze las obras q̄ ha acoſtūbraꝺas/·Lo ꞇ̉çero ꝺeue ſer penſſaꝺa la
        ſufrēçia en las neçeſſiꝺaꝺes ꝺł cuerpo/·
        ca los q̄ eſtā en las hueſtes cōuiene q̄
        ſufrā mucħs males /· por la q̈l coſa ſi fueꞇē ẏ alguōs muelles ⁊ mugerilles q̄ recuſē ꝺe ſofrir alguōs ꞇrabaios/Ca eſꞇos ꞇales vençiꝺos por los ꞇrabaios q̄
        ſufrē eſcuſan ꝺe liꝺiar ⁊ fuyē ꝺła hueſꞇe/·Lo q̈rꞇo es ꝺe penſſar la forꞇaleza
        ⁊ la ꝺureza ꝺł coraçon/·Ca grāꞇ ꝺeferēçia es enꞇre la ꝺureza ꝺł fierro ⁊ lablāꝺeza ꝺł pāno ꝺł ſirgo ⁊ enꞇre la blanꝺeza ꝺł iuego ⁊ la aſꝑeza ꝺła baꞇalla/ Ca
        penſſaꝺa labaꞇalla en gen̉al ꞇoꝺos q̀erē
        ſer bueōs liꝺiaꝺores mas ꝺeſpues q̄vienē ala prueua ꝺłos fechos ꝑꞇiculars̄
        ⁊ prueuā q̈nꞇa es la ꝺureza ꝺł fierro ⁊
        ⁊ q̈nꞇo es el peſo ꝺłas armas ⁊ q̈ꞇo eᷤ
        el ꞇrabaio ꝺela baꞇalla ⁊ q̈nꞇo aꞇormenꞇā las llagas ꝺłos enemigos por la
        mayor ꝑꞇiꝺa ſi fuere el liꝺiaꝺor ꝺuro
        ꝺe carne ⁊ rezio ꝺe cuerpo por ꞇales
        ꝑiglos nō ſe ꞇira ꝺłas baꞇallas/· Mas
        ſi cōꞇeſçiere q̄ los liꝺiaꝺores ſeā ꝺe carnes blanꝺas avn q̄ ayā ꝓuaꝺo las baꞇallas pocas vezes q̀eren liꝺiar/·Ca
        aſſi cōmo ꝺixiemos ꝺeſuſo los q̄ hā las
        carnes muelles ſon mas apareiaꝺos
        ꝑa enꞇēꝺer ⁊ ꝑa ſaber mas en la maẏor ꝑꞇiꝺa nō ſon apareiaꝺos ꝑa liꝺiar·
        Por q̄ ꞇales menos ſufrē el peſo ꝺłas
        armas ⁊ mas ſe ꝺuelē ꝺłas feriꝺas ⁊
        ꝺłas llagas/·Lo q̀nꞇo es ꝺe penſſar
        en los liꝺiaꝺores arꞇ̉ia ⁊ ſabiꝺuria ꝑa
        liꝺiar/· Ca q̈nꞇo mas ſabios ſon los liꝺiaꝺores ꞇāꞇo mas ayna alcāçā victoria
        /·Lo ſexꞇo es ꝺe penſſar el eſfuerꞇo eꞇ
        la oſaꝺia ꝺł coraçon /·Ca los mas oſaꝺoᷤ
        ⁊ ꝺe maẏores coraçons por la maẏor
        ꝑꞇe alcançā en la baꞇalla la victoria 
        Eꞇ pues q̄ aſſi es el reẏ o el p̀nçipe/o
        el ſen̄or ꝺła hueſte anꞇe q̄ publica mēꞇe comiēçē aliꝺiar ꝺeue penſſar ſeẏs
        coſas ꝺe ꝑꞇe ꝺłos om̄s q̄ hā ꝺe liꝺiar/·
        la p̀mera ꝺe q̈l ꝑꞇe ſon mas liꝺiaꝺores/·La ſegūꝺa q̈les ſon mas oſaꝺos/·La ꞇ̉çera q̈les ſon mas fuerꞇes
        en ſofrir los ꝺānos ⁊ las neçeſſiꝺaꝺes
        ꝺła baꞇalla/Lo q̈rꞇo q̈les ſon mas
        rezios ⁊ mas ꝺuros en̄l cuerpo/·Lo
        q̀nꞇo q̈les ſon mas ſabiꝺores ⁊ mas arꞇeros ꝑa liꝺiar/·Lo ſexꞇo q̈les ſō mas
        oſaꝺos ⁊ mas fuẻꞇes ꝺe coracō/· Eſtōçe el cabꝺiello ꝺła hueſte meſuraꝺo ⁊
        en viſo ſegūꞇ q̄ viere la ſu hueſte ha
        cōplimiēꞇo en eſtas ſeẏs cōꝺiçion̄s eꞇ
        falleſçe enꝉꝉas poꝺra acomeꞇer la vaꞇalla mas ayna/ o ꝓlongar la ⁊ liꝺiar
        publica mēꞇe o manifieſta mēꞇe/ o
        por aſſechos ⁊ por çelaꝺas ⁊ aſconꝺiꝺamēꞇe/·Conꞇaꝺas las ſeẏs cōꝺiçions̄
        q̄ ſon ꝺe penſſar anꞇe q̄ acomeꞇā baꞇalla publica mēꞇe ꝺe ꝑꞇe ꝺłos om̄ēs
        liꝺiaꝺores finca nos ꝺe conꞇar oꞇras
        ſeẏs cōꝺiçions q̄ ſon  ꞇomaꝺas  ꝺe ꝑꞇe
        ꝺe aq̄llas coſas q̄ ſiruē ⁊ aẏuꝺā ala baꞇalla/· Ca enla baꞇalla aẏuꝺan los cauallos ⁊ las armas ⁊ las vianꝺas ⁊ los logares ꝺe liꝺiar ⁊ el ꞇiēpo ⁊ el aẏuꝺa
        ꝺemāꝺaꝺa ⁊ ꝓmeꞇiꝺa/· Eꞇ por enꝺe el
        cabꝺiello ꝺeue pēſſar ꞇoꝺas eſtas coſaᷤ/·Lo p̀m̉o ꝺeue pēſſar el cabꝺiello ꝺe
        la hueſte ꝺe q̈l ꝑꞇe ſon mas caualꝉos
        ⁊ meiores/·Lo ſegūꝺo ꝺe q̈l ꝑꞇe ſon
        meiores balꝉos ⁊ mas armaꝺos ⁊ ꝺe
        q̈l ꝑꞇe hā meiores armas/·Lo ꞇ̉çero
        ꝺe q̈l ꝑꞇe ay mayor cōplimiēꞇo ꝺe vianꝺas/·Ca alguās vegaꝺas ſin feriꝺa
        ⁊ ſin baꞇalla ſe vençē los enemigos
        q̈nꝺo les falleſçē las vianꝺas ⁊ por mēgua ⁊ por pobreza nō pueꝺē eſtar en
        la hueſte/·Lo q̈rꞇo es ꝺe penſſar el
        logar ꝺła baꞇalla/ ⁊ q̈les ſon aſſenꞇaꝺos en mas alꞇo / o en meior lograr ꝑa
        liꝺiar/·Lo q̀nꞇo en la baꞇalla es ꝺe
        penſſar el ꞇp̄o ſi en aq̄l ꞇiēpo en q̄ es
        ꝺe acomeꞇer la baꞇalla es el ſol cōꞇrario alas caras ꝺłos enemigos ⁊ ſi ſe
        leuāꞇa algū vienꞇo q̄ faga poluo cōꞇ̈
        ſi o cōꞇ̈ los enemigos/· ca los q̄ hā el
        uiēꞇo ⁊ el ſol ⁊ el poluo cōꞇra ſi reſçibē
        ꝺāno ꝺłos oios en man̉a q̄ nō pueꝺē
        liꝺiar/·Lo vi° es ꝺe penſſar q̈les eſperā maẏores aẏuꝺas·ca ſi los enemigos eſperā maẏores ayuꝺas/o nō
        conuiene ꝺe liꝺiar/o cōuiene ꝺe ap᷎ſſurar la baꞇalla/·Mas ſi ellos eſꝑan
        mayores ayuꝺas ꝺeuē a longar la baꞇalla/· Eꞇ pues q̄ aſſi es ꞇoꝺas eſtas
        coſas viſtas cō grāꞇ ſabiꝺuria el cabꝺello ſabio ꝺła hueſte cōpliꝺa mēꞇe
        pueꝺe enꞇēꝺer ſil cōuiene ꝺe acomeꞇer baꞇalla publica/ o nō/· Ca ſegūꞇ q̄
        viere q̄ abonꝺa/ o falleſçe en las mas
        ꝺeſtas conꝺiçiones aſſi ſe poꝺra aủ
        en la baꞇalla ⁊ por auenꞇura nūca
        cōꞇezçra q̄ ꞇoꝺas eſtas cōꝺiçones
        pueꝺā ſer ꝺła vna ꝑꞇe /· Enꝑo ꝺo maᷤ
        ⁊ meiores cōꝺiçiones fuerē fallaꝺas
        aq̄lla ꝑꞇe es la meior ꝑa liꝺiar/       sienpre la ùꞇuꝺ aẏūꞇaꝺa
        ⁊ orꝺenaꝺa es mas fuerꞇe
        q̄ q̈nꝺo eſta ꝺeſꝑziꝺa ⁊ ꝺeſorꝺenaꝺa/·Mas cōꞇeſçe alguās vezē
        q̄ q̈nꝺo ſe acomeꞇe la baꞇalla las orꝺenes ⁊ las azes ſe ꞇoruā ⁊ ſe ꝺeſorꝺenā/·Pues q̄ aſſi es por q̄eſto nō puꝺieſſe conꞇeſçer los anꞇiguos g̈rꝺauā eſto q̄ ſe parꞇieſſe la hueſte en cōpānas ⁊ en azes ⁊ acaꝺa vnos ꝺꝉꝉos
        ꝺauā ſus penꝺones aſſiq̄ en caꝺa penꝺon por leꞇras/o por alguās ſen̄ales
        manifieſtas ſe moſtraſſe manifieſtamēꞇe ꝺe q̈l az o ꝺe q̈l cōpāna era aq̄l
        penꝺon o aq̄lla ſen̄a aſſi q̄ ſi cōꞇeſcieſſe
        q̄ algū liꝺiaꝺor ſalieſſe ꝺe ſu az ꝺe ligero ꞇornaſſe aella ꝑa aq̄lla ſēnal/Por
        enꝺe ꝓuechoſa coſa fue ⁊ es en las baꞇallas ꝺe leuar penꝺones ⁊ ſobre ſēnales por q̄ ſe nō ꝺeſorꝺenaſſe la hueſte/· 
        Oꞇro ſſi cōuiene q̄ en la hueſte eſtableſçieſſen cabꝺiellos ⁊ çenꞇuriones q̄ſō
        ſen̄ores ꝺe çiēꞇ caualleros ⁊ ꝺeanesq̄
        ſon ſen̄ores ꝺe ꝺiez caualꝉos Eꞇ alg̊s
        maẏorales ⁊ orꝺenaꝺores ꝺła baꞇalla
        ca ꞇoꝺa la hueſte ꝺła baꞇalla ſe ha aſemeiāça ꝺe vn cuerpo/·Por la q̈l coſa aſſi cōmo ꞇoꝺos los miēbros ꝺel
        cuerpo ſe ayuꝺā vno aoꞇro·en eſſa
        miſma man̉a ꞇoꝺos los liꝺiaꝺores eꞇ
        ꞇoꝺas las ꝑꞇes ꝺła hueſte ſe ꝺefienꝺē
        vno aoꞇro /·Por la q̈l coſa aſſi cōmo
        ſon ꝺeſorꝺenaꝺas ꞇoꝺas las obras ꝺe
        los miēbros/· ſi nō fuerē enꝺereſçaꝺaᷤ
        por la cabeça en la q̈l es p̀nçipal mēꞇe
        el ſeſo ⁊ el conoſçimiēꞇo aſſi ſō ꝺeſorꝺenaꝺos los liꝺiaꝺores ꝺła hueſte ſinō ouierē cabꝺiellos ⁊ mayorales q̄ ſeā cabeças dꝉꝉos ⁊ g̀aꝺores en la hueſte/· Eꞇ
        por enꝺe anꞇigua mēꞇe por q̄ nō acaeſçieſſe cōfonꝺimiēꞇo nī ꝺeſorꝺenamiēꞇo en la baꞇalla eſtableſçiā algū cabꝺiello q̄ fueſſe mayoral q̄ cabeſca enꞇoꝺa la hueſte/· Eꞇ ſo eſte cabꝺiello erā
        los çēꞇuriones q̄ erā ſēnores ꝺe çiēꞇ
        caualꝉos/· Eꞇ ſo el cēꞇuriō erā los ꝺeanes/⁊ el ꝺeā es ꝺicħ cabꝺiello ꝺe ꝺies caualꝉos/aſſi cōmo el cēꞇurion ꝺe
        çiēꞇo·por q̄ el cēꞇuriō auia ſo ſi ꝺiez
        ꝺeanes / aſſi q̄ era ſēnor ꝺe ꝺiez liꝺiaꝺores ⁊ ꝺe ꝺiez ꝺeanes ꝺłos q̈les ꝺeanes auia caꝺa vno ſo ſi ꝺiez liꝺiaꝺores/· Eꞇ en̄l yelmo ꝺł çenꞇuriō erā
        eſc̉pꞇas leꞇ̈s algunas/ o alguā ſēnal
        manifieſta/· ala q̈l caꞇāꝺo los ꝺeanes
        conoſçiā al ſu ſenora ꝓp᷎o ⁊ ſabiā aq̈lꝺeā ſeg̀r/o aq̈l ꝺeā acomeꞇer/· Avn
        en eſſa miſma man̉a en̄l yelmo ꝺe
        caꝺa ꝺeā era alguā ſen̄al ꝓp᷎a pueſta
        por la q̈l los ꝺiez uarones liꝺiaꝺors̄
        ꝺłos q̈les era mayor el ꝺean conoſçieſſen el ſu ꝺeā ꝓp᷎o/· Eꞇ por enꝺe en
        eſta man̉a ꝓp᷎a/ o avn en oꞇra ꞇā biē
        enla az ꝺelos caualꝉos cōmo ꝺłos peones ſon ꝺe eſtableſçer cabꝺiellos ⁊
        maẏorales ⁊ alferezes q̄ lieuē los pēꝺones por q̄ caꝺa vno ſepa lo q̄ ha ꝺe fazer ·por q̄ ꞇā grāꝺe es el eſpāꞇo en la
        baꞇalla pōr el royꝺo ꝺłas armas ⁊ por
        los colpes q̄ ſe ꝺan q̄ las palabras ⁊ las
        g̈rniçiones nō abaſtā ꝑa g̀ar los liꝺiaꝺores/·Mas cōuiene ꝺe ꝺar oꞇ̈s ſēna
        les manifieſtas· por q̄ caꝺa vno viēꝺo
        aq̄llas ſen̄ales ſe ſepa ꞇener orꝺenaꝺamēꞇe en ſu az ⁊ ſepa q̄ ha ꝺe faz̉/ ⁊ ꝺeſꞇo pueꝺe pareſçer q̈les ꝺeuē ſer los q̄
        lieuā los pēꝺones ⁊ las ſen̄ales· ca la
        ſen̄al rōpiꝺa/ o ꞇomaꝺa ꞇoꝺa la hueſte
        es cōfonꝺiꝺa ⁊ ꝺeſorꝺenaꝺa/· Eꞇ pues q̄ aſſi es cō grāꞇ ſabiꝺuria es ꝺe
        eſcoger el alferez aſſi q̄ ſea fuerꞇe ꝺe
        cuerpo ⁊ firme ꝺe coraçō ⁊ fiel aſu p̀nçipe ⁊ aſu ſēnor ⁊ ꝓuaꝺo en las armas
        ⁊ q̄ ayā ꞇoꝺaslas oꞇras coſas q̄ ſon meneſter a bueno ⁊ aeſtremaꝺo liꝺiaꝺor
        por q̄ avn cōꞇeſçio en̄l nr̄o ꞇiēpo q̄ ꞇoꝺo
        el pueblo ꝺła çibꝺaꞇ fue vençiꝺo ꝺe pocos liꝺiaꝺores/· por q̄ el alferez q̄ leuaua la ſen̄a fizo falſeꝺaꞇ encubriēꝺo la ſen̄a ⁊ eſcōꝺiēꝺo la /· Por la q̈l coſa fuerō cōfonꝺiꝺos los liꝺiaꝺores aſſi q̄ nō auiā cabeſça nī ſabiā aq̀en auian ꝺe ꞇener miēꞇes /· Eꞇ por enꝺe ſien la baꞇalla la uiꝺa ⁊ el eſtaꝺo ꝺe muchos om̄s es pueſta aꝑiglos ꝺe muerꞇe cō grāꞇ acuçia ⁊ cō grāꞇ ꝺiligēçia ꝺeue ſer eſcogiꝺo el alferes/· ꝺe
        las coſas ſobreꝺicḧs pueꝺe pareſçer
        q̈l ꝺeua ſer el cabꝺiello q̄ ꝺeue ſer anꞇe pueſto en la hueſte ꞇā biē alos peones cōmo alos caualꝉos/· ca aſſi cōmo la cabeça es meior ⁊ mas noble
        q̄ ꞇoꝺos los oꞇ̊s miēbros/· Aſſi el q̄ ꝺeue ſer anꞇe pueſto en la baꞇalla· a alguās cōpānas/o alguōs liꝺiaꝺores ꝺeue ſer meior ⁊ mas eſtremaꝺo liꝺiaꝺor q̄ ellos ⁊ mas ꝓuaꝺo en aq̄llas coſas q̄ ſon meneſter ꝑa la baꞇalla por
        la q̈l coſa cōmo los peones ſi q̀ſieren
        ſer bueōs liꝺiaꝺores ꝺeuā ſer fuẻꞇes
        ⁊ rezios en los ſus cuẻpos ⁊ alꞇos ē
        el eſtaꝺo ꝺł cuẻpo ⁊ q̄ ſepā lançar lāças ⁊ ꝺarꝺos/· ⁊ avn q̄ ſepā eſg̀mir las
        eſpaꝺas ꝑa ferir meior ⁊ roꝺear el eſcuꝺo ꝑa encobrir ſe meior ⁊ avn q̄ aẏan los oios biē eſpierꞇos ⁊ q̄ ſeā lig̉os ⁊ meſuraꝺos en beủ ⁊ g̉rꝺaꝺos ꝺe
        vino ⁊ avn q̄ ayā vſo ꝺłas armas/· Eꞇ
        ſi ꞇoꝺas eſtas coſas ꝺeuē ſer fallaꝺas
        en los bueōs liꝺiaꝺores mucho mas
        cōuiene q̄ ſeā fallaꝺas eſtas cōꝺiçōns̄
        mas acabaꝺa mēꞇe ⁊ mas cōpliꝺa mēꞇe en aq̄l q̄ ꝺeue ſer pueſto ſobre los
        liꝺiaꝺores/o en aq̄l q̄ ꝺeue ſer anꞇel
        pueſto alos peones liꝺiaꝺores/· Eꞇ pues q̄ aſſies cōcluẏenꝺo ⁊ ençerrāꝺo razones ꝺezimos q̄ al q̄ ꝺeue ſer anꞇe
        pueſto alos peones en la baꞇalla ꝺeue
        ſer fuẻꞇe en̄l cuẻpo·grāꝺe en ſu eſtaꝺo ⁊ ſabiꝺor en lançar lanças ⁊ ꝺarꝺoᷤ
        ⁊ ſabio en liꝺiar ⁊ ſepa eſg̀mir el eſpaꝺa ꝑa ferir meior/· Roꝺear ſe ⁊ cobrir ſe ꝺł eſcuꝺo ꝑa ſe g̈rꝺar ⁊ ꝺeſpierꞇo ⁊ vigilāꞇe ⁊ lig̉o ⁊ meſuraꝺo ⁊ q̄ aẏa prueua ꝺe ꞇoꝺas las armas ⁊ q̄ ſepa enſſēnar los liꝺiaꝺores q̄l ſon acomēꝺaꝺos ⁊ q̄ los coſtringa ꝑa biē liꝺiaͬ
        ⁊ ꝑa alinpiar las armas por q̄ el reſplanꝺeſçimiēꞇo ꝺłas armas pone g̈nꞇ
        eſpāꞇo alos enemigos aſſi q̄ el q̄ ꞇraẏe
        ꞇales armas es ꞇeniꝺo por buē liꝺiaꝺor por q̄ la ferrūbre ⁊ el orẏn ꝺłas
        armas mueſtra ꝑeza ꝺe liꝺiar ē aq̄l
        q̄las ꞇraẏe/· Eꞇ pues q̄ aſſi es ſi ꞇalꝺeue ſer el q̄ es anꞇe pueſto alos peones
        liꝺiaꝺores mucħ mas ꝺeue ſer ꝓuaꝺo
        en las armas lig̉o ꝺe cuẻpo ⁊ fuerꞇe
        en los miēbros aq̄l q̄ ꝺeue ſer anꞇe pueſto alos caualꝉos/·Por q̄ en la baꞇalla ꝺłos caualꝉos ſe faze maẏor pelea q̄en la baꞇalla ꝺłos peones/· Eꞇ pues q̄ aſſies cōuiene q̄ el q̄ es anꞇepueſto es cabꝺiello ꝺła caualꝉia en la baꞇalla q̄ ſea lig̉o en̄l cuerpo por q̄ pueꝺa
        avn q̄ ſea armaꝺo ſobir lig̉a mēꞇe en
        el cauallo ⁊ ſepa biē caualgar ⁊ ferir
        fuẻꞇe miēꞇe con la lança ⁊ lançar lāça ⁊ ꝺarꝺo ⁊ ſepa cobrir ſe ꝺł eſcuꝺo eꞇ
        ſepa ferir cō la maca ⁊ liꝺiar biē cō el
        eſpaꝺa ⁊ q̄ aẏa uſo en ꞇoꝺas las armas
        por q̄ pueꝺa enſſēnar ꞇoꝺos los ſus caualꝉos ala baꞇalla por q̄ liꝺiē fuerꞇemēꞇe ⁊ q̄l alinpiē las armas ⁊ ſepā
        faz̉ ꞇoꝺas las oꞇras coſas q̄ ſon meneſter ꝑa la baꞇalla/·       l
        A muerꞇe es coſa muẏ eſpāꞇable ⁊ fin ꝺe ꞇoꝺas las coſas eſpāꞇables aſi cōmo ꝺize el pħo ē
        el ꞇ̉çero libro ꝺłas eꞇḧs/· Eꞇ por enꝺe
        alli ꝺo pareſçē la muerꞇe ꝺł pueblo
        ⁊ ꝺo los enemigos aſſechā ala muẻꞇe
        ꝺłos çibꝺaꝺanos es ꝺe buſcar ꞇoꝺa cauꞇela por q̄ la hueſte ſea g̈rꝺaꝺa ſin ꝺāno ⁊ por q̄ ſea g̈rꝺaꝺa la uiꝺa ꝺłos çibꝺaꝺanos/· Eꞇ pues q̄ aſſi es nō abaſta ꝺe penſſar aq̄llas coſas q̄ ſon ꝺe
        cuẏꝺar en acomeꞇ̉ la baꞇalla publicamēꞇe ſi nō fuerē ſabiꝺas las cauꞇelaᷤ
        ꝑa ꞇirar los enbargos ꝺłos enemigoᷤ
        por q̄ la hueſte por aſſecħs ⁊ por celaꝺas ꝺłos enemigos nō reſçibā ꝑiglos
        en̄l camino/· Mas nos poꝺemos q̈nꞇo
        ꝑꞇeneſçe alo p᷎ſenꞇe cōꞇar ocħo cauꞇelas· las q̈les ꝺeue el cauꝺiello ꝺła
        baꞇalla reꞇener en ſſu memoria por
        q̄ ſe ſalue la uiꝺa ꝺłos liꝺiaꝺores q̄ ſō
        ſo el/· La p̀m̉a es q̄ los caminos ꝺe
        la ꞇierra por ꝺo ha ꝺe ẏr la hueſte ꝺeue ꞇen̉ el cabꝺiello eſc̀pꞇos/· aſſi q̄
        los valles ꝺłos logares ⁊ las q̈liꝺaꝺes
        ꝺłas carreras ⁊ los fuẻꞇes paſſos ꝺe
        los caminos ⁊ los ꝺeꝑꞇimiēꞇos ꝺłas
        carreras ⁊ los ꝺeſtaios ⁊ los mōꞇes ⁊
        los rios q̄ſon en aq̄l camino ꞇoꝺos
        los ꝺeuē ꞇener eſc̀pꞇos/· Ca avn ſi poꝺieſſe ſer q̄ aq̄llas carreras ⁊ los paſſos ⁊ los rios el cabꝺiello ꝺła baꞇalla
        puꝺieſſe aủ pinꞇaꝺos/· aſſi q̄ por viſꞇa ꝺłos oios caꞇaſſe en q̈l man̉a la
        hueſte puꝺieſſe anꝺar/· Mas ſeguramēꞇe poꝺria g̀ar ſu hueſꞇe por q̄ aſſi
        lo fazen los marin̉os/·Ca veẏenꝺo
        los ꝑiglos ꝺela mar· por q̄ las ſus
        naues nō ſufrā ꝑiglo pinꞇarō ⁊ eſc̀uierō la mapa mūꝺi ꝺela mar en la
        q̈l ſon eſc̀pꞇos los puerꞇos ꝺła mar
        ⁊ los ꝑiglos ꝺła mar ⁊ las oꞇ̈s coſas
        ꞇales q̄ ſon cō razō pinꞇaꝺas las q̈ls̄
        caꞇāꝺo las los marin̉os luego enꞇiēꝺē en q̈l man̉a ꝺeuē anꝺar en la mar
        ⁊ en q̈l logar ſon ⁊ ꝺe q̈les coſas ſeꝺeuē g̈rꝺar por la q̈l coſa cōmo por los
        aſſecħos ꝺłos enemigos la hueſte ſea pueſta aꞇāꞇos ⁊ amaẏores ꝑiglos ē
        el camino q̄ los marin̉os enla mar/· Eꞇ
        en nīguā man̉a la hueſte nō ꝺeue ẏr
        por nīgūa carrera en la q̈l pueꝺe reſcebir ꝺāno ꝺłos aſecħs ꝺelos enemigos nī ꝺłas çelaꝺas ſi el cabꝺiello ꝺe
        la baꞇalla nō ouiere eſc̀pꞇas /· o pinꞇaꝺas las q̈liꝺaꝺes ꝺłos caminos· eꞇ
        los mōꞇes ⁊ los rios ⁊ las oꞇ̈s coſas
        ꞇales q̄ pueꝺē ſer fallaꝺas en aq̄l camino/· La ſegūꝺa cauꞇela es q̄ el ſēnor
        ꝺła baꞇalla cō eſto q̄ ꝺicħ es q̄ ꝺeue aủ
        las carreras ⁊ las q̈liꝺaꝺes ꝺłos caminos eſc̀pꞇas ⁊ pinꞇaꝺas/· avn aẏan
        oꞇros g̀aꝺores q̄ ſepā biē aq̄llas carreras ⁊ aq̄llos ſalꞇos ⁊ q̄ aẏan anꝺaꝺo muchas vezes por ellas ⁊ q̄ las aẏanꝓuaꝺo/· Ca ver alguās coſas eſc̀pꞇas
        ⁊ pinꞇaꝺas nō ſon aſſi ſabiꝺas cōmo ſi
        las vieſſemos ſenſſible mēꞇe enſi meſmas/· Ca maẏor es el conoſcimiēꞇo
        ꝺła coſa por el q̈l la ſabemos en ſi meſma q̄ aq̄l conoſçimiēꞇo por el q̈l es
        ſabiꝺa en pinꞇ᷑a/o en ſu ſemeiāça/· Enꝑo por q̄ los g̀aꝺores nō pueꝺā faz̉
        alguōs engānos ꝺeue el ſēnor ꝺela
        hueſte pon̉ en ellos bueās g̈rꝺas porq̄ nō pueꝺā foyr· Avn ꝺeuē los amenazar ꝺe muerꞇe ſi en alguā coſa ſe
        ouierē engānoſa mēꞇe ⁊ ꝺeuē les ꝓmeꞇer ꝺones ſi fuerē fieles aſu p̀nçipe/· La ꞇ̉çera cauꞇela es q̄ el cabꝺiello aẏa cōſigo mucħs ſabios ⁊ fiels̄
        al p̀nçipe ⁊ vſaꝺos en las baꞇallas ꝺe
        cuẏo cōſeio faga ꞇoꝺas aq̄llas coſas
        q̄ ouiere ꝺe fazer/· Ca ꝺo pueꝺe cōꞇeſçer ꞇā grāꞇ ꝑiglo nīgūo nō ꝺeue eſforçar ſe en ſu cabeça ꝓp̀a nī creer aſſi meſmo ſolo/· La q̈rꞇa cauꞇela es
        q̄ los caminos por ꝺo ꝺeue ẏr la hueſꞇe nō ꝺeuē ſer ſabiꝺos ꝺe oꞇro· ſi nō ꝺł
        cabꝺiello ⁊ ꝺłos cōſeieros/· Ca el cōſeno ꝺł cabꝺiello q̈nꞇo menos es publicaꝺo ꞇāꞇo aq̄llas coſas q̄ ſon libraꝺas
        en los cōſeios menos ſon enbargaꝺas mas ayna ſon aꝺuchas aſu fin
        cōuenible/· Eꞇ pues q̄ aſſi es ꝺeſpues q̄ es libraꝺo por el conſeio por q̈ls̄
        caminos ꝺeue ẏr la hueſte ⁊ aq̄llas
        carreras ꞇouiere el cabꝺiello eſc̀pꞇas ⁊ pinꞇaꝺas ⁊ ouiere alguōs oms̄
        b g̀aꝺores fieles q̈nꞇo eſto menos
        fuere publico ⁊ mas fuere çelaꝺo a
        los enemigos ꞇāꞇo la hueſte mas ſegura mēꞇe anꝺara/· La q̀nꞇa cauꞇela es q̄ ꝺeue el ſen̄or ꝺła hueſte en caꝺa cōpāna ⁊ en caꝺa vna az aủ vnos//
        caualꝉos muẏ fieles ⁊ muẏ eſtremaꝺoᷤ
        q̄ ayā cauallos muẏ lig̉os ⁊ muẏ fuẻꞇes los q̈les vayā en la ꝺelanꞇ̉a ⁊ en la
        çaguera ⁊ en las coſtan̉as q̄ ꝺemueſtͤn
        ⁊ ꝺeſcubrē los aſſecħs ⁊ las çelaꝺas por
        q̄ los enemigos ſẏ ẏoguierē aſconꝺiꝺos en alguā ꝑꞇe no pueꝺē faz̉ ꝺāno
        en la hueſte/· Ca maguera q̄l cōſeio ꝺł
        cabꝺiello nō ſea ſabiꝺo anīgūo/· Emꝑo luegoq̄ la hueſte comiēça amouer
        por alguōs caminos pueꝺa caꝺa vno aſmar por q̈les ꝑꞇes ha ꝺe ẏr
        Eꞇ por q̄ es coſa ꝓuaꝺa q̄ ſienpre ē
        las ꞇales coſas pueꝺē ſer algunos
        aſſechaꝺores ⁊ ꝺeſcobriꝺores ꝺeue
        cuẏꝺar el ſenor ꝺła hueſte q̄ avn eſte poꝺria venir en las oreias ꝺłos
        enemigos/· Eꞇ por enꝺe por q̄ los ꝑiglos q̄ ſon anꞇe viſtos menos enpeeſçē/· por caualꝉos muẏ lig̉os ſon ꝺe ꝺeſcobrir las çelaꝺas por q̄ la hueſte nō aẏa ꝺe reſçebir aꝺeſora en algūa ꝑꞇe
        alguōs ꝺānos/· La ſexꞇa cauꞇela es
        q̄ ſienpre en aq̄lla ꝑꞇe ꝺła hueſte ꝺeuen ſer pueſtos los meiores caualꝉos
        ⁊ los meiores peones enla q̈l cuẏꝺarē q̄ pueꝺe venir maẏor ꝑigſo/· Eꞇ ſẏ
        por auēꞇura ꝺubꝺan ꝺe ꝑiglo ꝺe caꝺa
        ꝑꞇe ſon ꝺe poner remeꝺios/· La vij°·
        cauꞇela es q̄ la hueſte nō vaya ꝺerramaꝺa ⁊ ꝺeſacabꝺellaꝺa /·Ca el az ꝺerramaꝺa ⁊ ꝺeſacabꝺellaꝺa mas aẏna es vençiꝺa · Por enꝺe en caꝺa vna ora ſe ꝺeue
        aſſi auer la hueſte ⁊ aſſi eſtar aꝑçebiꝺa
        q̄ ſi los enemigos fueſſen p᷎ſſenꞇes nō
        les puꝺieſſen faz̉ ꝺāno nīguno/· Eꞇ por
        enꝺe ꝺize e ꝓủbio q̄ aq̄l q̄ es p᷎uiſco ⁊
        aꝑçebiꝺo nō es eſcarneçiꝺo ·Eꞇ puesq̄
        aſſi es ſienpre el ſen̄or ꝺła baꞇalla aq̀ es
        acomēꝺaꝺa la uiꝺa ꝺe ꞇāꞇos om̄s ꝺeue
        ſer muẏ acuçioſo ⁊ ꝺeſpiẻꞇo por q̄ los enemigos nō pueꝺā acomeꞇer los aſſẏ
        cōmo anegligēꞇes / o aꝺormiꝺos/· Oꞇroſſi ꝺeue ſer el ſēnor ꝺła hueſte ⁊ el q̄esſēnor ꝺe çienꞇ caualꝉos ⁊ ꝺe ꝺiez ꝺeanes ⁊ los oꞇros q̄ erā anꞇe pueſtos alas
        obras ꝺła baꞇalla ſiēpre amoneſtar ſus
        caualꝉos ⁊ ſus peones q̄ ſean p᷎ſtos ⁊ apareiaꝺos alas armas por q̄ ſi cōꞇeſçieſſe
        aꝺeſora q̄ alguō les acomeꞇieſſe pueꝺan
        ꝺefenꝺer ſe ꝺłos acomeꞇeꝺores/·Ca aſſi
        ꝺizienꝺo pueſto q̄ cōꞇeſçieſſe algū rebaꞇe aꝺeſora menos les poꝺria enpeeſçer por
        q̄ eſtauā aꝑçebiꝺos/· La ·viij°· cauꞇela
        es penſſar ꝺe q̈les ha maẏor cōplimienꞇo
        la hueſte ꝺe peones o ꝺe caualꝉos/·ca los
        caualꝉos meior ſe ꝺefienꝺē enlos cāpos/·
        mas los peones meior enlos riſcos⁊ en
        los mōꞇes/· Eꞇ por enꝺe aſſi cōmo viere
        el ſenor ꝺła hueſte q̄ ha cōplimiēꞇo ꝺe
        caualꝉos o ꝺe peones poꝺra eſcoger los
        caminos ꝺłos cāpos ⁊ carreras anchas/o
        las ꝺłos mōꞇes/o ꝺłas ſiluas /o los logares ꝺłas mōꞇānas ⁊ las oꞇras coſas ſegūꞇ q̄ enꞇēꝺiere q̄ mas le cūplen/·       dd
        eſpues q̄ ꝺixiemos ſo q̈l arꞇeſe cōꞇiene la obra ꝺła baꞇalla ⁊ ꝺe q̈les ꞇierras ſon los
        meiores liꝺiaꝺores ⁊ ꝺe q̈les arꞇes ſon
        ꝺe eſcog̉ los mayores liꝺiaꝺores/· Eꞇ avn ꝺeclaramos en q̈l man̉a en la hueſte
        ſon ꝺe eſtableſçer g̈rniçiones ⁊ caſtielloᷤ
        ⁊ q̈les coſas ſon ꝺe penſſar ſi ſe ꝺeue la
        baꞇalla acomeꞇ̉ publica mēꞇe/·Eꞇ q̈ls̄
        cauꞇelas ha ꝺe aủ el ſēnor ꝺła baꞇalla
        por q̄ la ſu hueſte nō ſea ꝺānaꝺa en̄l camino/· Eꞇ eſte q̈nꞇo ala baꞇalla ꝺł cāpo ⁊ ſegūꞇ q̄ pareſçe nō nos finca ꝺe ꝺez̉
        nīguna coſa en eſta maꞇ̉ia ſi nō q̄ moſtremos en cōmo ſe ꝺeuē orꝺeuar las azes
        ⁊ ferir los cōꞇ̈rios ⁊ acomeꞇer los enemigos/· Enꝑo p̀m̉o ꝺiremos ꝺł orꝺenamienꞇo ꝺłas azes/· Ca ſi fuere guarꝺaꝺo el
        buē orꝺenamiēꞇo en la az mucħ vale
        ꝑa la baꞇalla/· Ca aſſi cōmo ꝺize vegeçio ſi los liꝺiaꝺores nō fuerē orꝺenaꝺos
        ⁊ nō ꞇomarē eſpaçio cōueīble nō poꝺrā
        biē liꝺiar/· Ca ſi mucħ eſtuꝺierē apreꞇaꝺos enbargā los vnos alos oꞇros q̄ nō
        pueꝺā ferir· mas ſi fuerē muẏ ralos ⁊
        muẏ enꞇreluziēꞇes ꝺan enꞇraꝺa alos enemigos ꝑa q̄ mas lig̉a mēꞇe los venzcā· mas g̈rꝺar orꝺen cōuēible en la
        az ⁊ q̄los caualꝉos ⁊ los peones guarꝺē
        ſu az nō ſe pueꝺe faz̉ ſin grāꞇ vſo ꝺłas
        armas/·Pues q̄ aſſi es aq̄l q̄ q̀ere liꝺiaren algū ꞇiēpo ꝺeue por luēgos ꞇiēpos acoſtūbrar los liꝺiaꝺores ag̈rꝺar orꝺen
        cōueīble en la az ⁊ afaz̉ aq̄llas coſas q̄
        ſon meneſter en la baꞇalla /· Mas la man̉a por q̄ los liꝺiaꝺores ap᷎nꝺē g̈rꝺar eſꞇa orꝺen/· es q̄ muchas vezes ꞇā bien
        los caualꝉos cōmo los peones ſeā aꝺuchos alos cāpos / ⁊ aq̄l q̄ es mas vſaꝺo en
        las baꞇallas/· Eꞇ aq̄l q̄ ꝺeue ſer anꞇe
        pueſto alos caualꝉos/· va alos peones
        p̀m̉a mēꞇe ꝺeuē los caualꝉos ⁊ los peones orꝺenar en lin̄a ꝺerecḧ ⁊ en orꝺē
        ꝺerecha aſſi q̄ orꝺenaꝺa mēꞇe eſtē ⁊ egual mēꞇe ſe ꝺeparꞇā enꞇre ſi meſmos
        ſegūꞇ aq̄lla ꝺiſtāçia q̄ ꝺemāꝺa el az ꝺe
        los caualꝉos o ꝺłos peones/· Eꞇ ꝺeſpueᷤ
        ꝺeſto ꝺeue māꝺar q̄ ſe ꝺoble el az aſſi q̄
        la meaꞇaꝺ ꝺła az luego ſe aparꞇe ꝺła
        oꞇ̈ meaꞇaꝺ ⁊ orꝺenaꝺa mēꞇe ſe orꝺeneanꞇe la oꞇ̈ o enpos ꝺꝉꝉa/· Eꞇ eſto fecho
        luego ꝺeue el cabꝺiello ꝺła baꞇalla māꝺar q̄ fagā az q̈ꝺraꝺa/ Le bataillon à forme rectangulaire ·
        ⁊ ꝺeſenꝺe q̄ eſtablezcā
        vn ꞇ̀angulo q̄ q̀ere ꝺez̉ forma ꝺe ꞇr̄s līnas ⁊ eſto ſe faz lig̉a mēꞇe/· Ca ꝺeſpues q̄ el az eſta q̈ꝺraꝺa ⁊ aq̄l q̈ꝺramiēꞇo
        ſe ꝑre por vna līna q̄ llamā ꝺiameꞇ̊ que
        comiēça en̄l vn cāꞇo ⁊ va por meꝺio faſta el oꞇ̊ cāꞇo/· Eꞇ las ꝑꞇes q̈ꝺraꝺras
        aẏūꞇaꝺas en vno fazen vn ꞇ̀angulo q̄
        es figura ꝺe ꞇr̄s līnas/· Eꞇ ſi q̀ſieremos fablar mas clara mēꞇe por q̄ nō
        ꞇomā ꞇoꝺos los om̄s eſtas man̉as ꝺe
        geomeꞇ̀a poꝺemos ꝺezir q̄ ꝺeſpues q̄
        los liꝺiaꝺores fuerē ꞇraẏꝺos al cāpo ſi
        q̀er ſeā caualꝉos ſi q̀er peones · ꝺeue
        māꝺar el cabꝺiello ꝺła baꞇalla q̄ ſe orꝺeuē los liꝺiaꝺores ſegūꞇ forma q̈ꝺraꝺa/· Eꞇ ꝺeſpues q̄ ſe orꝺenē ſegūꞇ forma ꞇ̀angular ꝺe ꞇr̄s līnas/· Eꞇ ꝺeſpues q̄ ſe orꝺenē ſegūꞇ forma reꝺonꝺa ⁊
        almogoꞇes/· Eꞇ aſſi ꝺłas oꞇras man̉as
        ꝺeuē coſtūbrar los liꝺiaꝺores por q̄ ſepā
        parar el az ſegū q̈ ſi q̀er forma/o figura q̄ vierē q̄ mas les cūple/· Eꞇ viſtas eſtas coſas cōuiene ꝺe ſaber q̄ enꞇre ꞇoꝺas las oꞇras formas ꝺła az la
        q̈ꝺraꝺa es mas ſin ꝓuecho/· Eꞇ por enꝺe nūca es ꝺe formar el az ſinple mēꞇe ſegūꞇ eſta forma ſacaꝺo en caſo aſſi cōmo ſi el aſſenꞇamiēꞇo ꝺł logar ꝺemāꝺaſſe ꞇal forma en eſte caſo es ꝺe
        formar el az en forma q̈ꝺraꝺa/· Mas
        las formas ꝺłas azes q̄ ſon ꝓuechoſaᷤ
        ꝑa liꝺiar ſon eſtas/· La piramiꝺal·Eꞇ la ꞇiiaral/·  Le bataillon en forme triangulaire Eꞇ la reꝺonꝺa/· Le bataillon en forme circulaire  Ca los liꝺiaꝺores/ o ſolamēꞇe ſe q̀erē ꝺefenꝺer ⁊ ſofrir colpes
        o q̀erē acomeꞇ̉ los oꞇros · Por enꝺe ſi
        los liꝺiaꝺores nō ſe ſienꞇen ꝺe ꞇā g̈nꝺ
        poꝺer por q̄ los oꞇros pueꝺan vençer
        Mas cūple les q̄ ſe pueꝺā ꝺefenꝺer/·
        Eſtonçe es ꝺe eſtableſçer el az ſegꞇ̀
        forma reꝺonꝺa· Eꞇ los liꝺiaꝺores ꝺeuē ſe coſtrēnir ⁊ ap᷎ꞇar ſe en ſſi aſſi q̄
        el az nō pueꝺa ſer ronpiꝺa ꝺłos enemigos/· Eꞇ çerca ꝺł az ençima ⁊ ꝺeꝑꞇe ꝺe fuera conꞇ̈ los enemigos ſon ꝺe
        poner los meior armaꝺos ⁊ mas ꝓuaꝺos en las armas los q̈les pueꝺā ſofrir
        meior los colpes ⁊ cō menor ag̈uiamienꞇo ⁊ cō menor ꝺāno/· Mas ſi los liꝺiaꝺores cuyꝺā ſer ꝺe ꞇāꞇō poꝺer q̄ pueꝺan acomeꞇer los enemigos eſtōçe
        ſegūꞇ el cuēꞇo ꝺꝉꝉos/ o los enemigos
        ſon mucħs/o pocos ſi los enemigos ſō
        muẏ pocos es ꝺe eſtableſçer el az ſegꞇ̀
        forma ꝺe ꞇigeras aſſi q̄ el az eſte abiẻꞇa a man̉a ꝺe ferraꝺura ꝺe cauallo ⁊ aſſi cōmo ꞇigeras por q̄ ꞇomē los enemigos en meꝺio ⁊ los ençierrē ꝺenꞇ̊/· Mas ſi los enemigos ſon mucħs es ꝺe eſꞇableſçer el az ſegūꞇ forma q̄ llamā
        cūno/o ſegūꞇ forma ꝺe pera ⁊ aguꝺa·
        por q̄ pueꝺā fenꝺer ⁊ ꝺeparꞇir los enemigos mas lig̉a mēꞇe ſe vençē/· Eꞇ
        pues q̄ ſſi es el az eſtableſçiꝺa en forma reꝺonꝺa es ꝓuechoſa ꝑa ſofrir colpes ·Mas en forma ꝺe ꞇigeras es ꝓuechoſa ꝑa çercar ⁊ ençerrar los enemigos q̈nꝺo ſon pocos ·Mas la forma aguꝺa en man̉a ꝺe pera ēs ꝓuechoſa ꝑa fēꝺer ⁊ ꝺeꝑꞇir los enemigos q̈nꝺo ſō mucħs/· Eꞇ pues q̄ aſſi es las man̉as ꝺe
        las azes ſon ꝺe eſtableſcer ſegūꞇ la mucheꝺūbre ꝺłos liꝺiaꝺores/· aſſi q̄ cōmo
        caꝺa vno ꝺłos cabꝺiellos viere q̄ ꞇiene
        mucħs o pocos liꝺiaꝺores aſſi pueꝺe eſꞇableſçer muchas / o pocas azes/· Oꞇroſſi cōuiene ꝺe ſaber q̄ ſienpre ençima
        ꝺł as ⁊ enlos logares ꝺo pueꝺe ſer maẏor ꝑiglo ſon ꝺe poner los meiores liꝺiaꝺores q̄ meior pueꝺā liꝺiar por q̄ non
        pueꝺa ſer cofonꝺiꝺa el az/· Oꞇro ſi cōuiene ꝺe ꞇener miēꞇes q̄ en caꝺa vna ꝺe
        las azes ſin el cuēꞇo ꝺłos liꝺiaꝺores q̄ fazē el az ſon ꝺe g̈rꝺar alguōs bueōs eꞇ
        fuẻꞇes liꝺiaꝺores fuera ꝺł az q̄ pueꝺā
        acorrer a aq̄lla ꝑꞇe ꝺo vierē q̄ mas falleſçe el az/· Eꞇ por enꝺe eſtas ꞇr̄s coſas
        ſon ꝺe g̈rꝺar en̄l orꝺenamiēꞇo ꝺłas azes/·Lo p̀m̉o q̄ el az ſea biē orꝺenaꝺa ſegūꞇ forma reꝺonꝺa/o aguꝺa/o ſegūꞇ
        forma ꝺe ꞇigeras aſi cōmo ꝺemāꝺa la
        man̉a ꝺła baꞇalla/·Lo ſegunꝺo q̄ los
        mas fuerꞇes liꝺiaꝺores ſean pueſtos
        en aq̄llas ꝑꞇes ꝺła az en las q̈les mas
        aẏna ſe pueꝺe rōper ⁊ foraꝺar el az/·
        lo ꞇ̉cero q̄fuera ꝺe caꝺa vna ꝺłas azes
        ſean g̈rꝺaꝺos alguōs eſtremaꝺos caualleros ⁊ oſaꝺos q̄ pueꝺā acorrer a aq̄lla
        ꝑꞇe q̄ vieren q̄ mas faz meeſter ⁊ mas
        aẏna pueꝺe falleſçer/·       ·moſtraꝺo en q̈l man̉a ſon ꝺe
        eſtableſçer ⁊ ꝺe orꝺenar laᷤ
        azes finca nos ꝺe moſtrar
        en q̈l man̉a los liꝺiaꝺores ꝺeuē ferir ⁊
        ſi es meior ꝺe ferir corꞇāꝺo/ o ferir ꝺe
        pūꞇa/ o eſtocanꝺo/·Mas poꝺemos moſꞇrar por çinco razones q̄ ſon ꝺe eſtrānar ⁊ ꝺe eſcarneſçer los q̄ fierē corꞇanꝺo /· Eꞇ q̄ mas ꝺe eſcoger es ferir
        ꝺe pūꞇa/· La p̀m̉a razō ſe ꞇoma ꝺł ꝺefenꝺimiēꞇo ꝺłas armas/·La ſegūꝺa
        ſe ꞇoma ꝺła reſiſtēçia ⁊ ꝺureza ꝺelos
        hueſſos/· La ꞇ̉çera ꝺła ꝓuiſiō ꝺelas
        llagas/·La q̈rꞇa ꝺł canſſamiēꞇo ꝺe
        los miēbros/·La q̀nꞇa es ꝺł ꝺeſcubrimiēꞇo ꝺłos q̄ fierē/·  La p̀m̉a
        razō ſe ꝺeclara aſſi/· Ca q̈nꞇo la boca
        ꝺł cuchiello / o ꝺła eſpaꝺa mas ꞇoma
        ꝺłas armas/· ꞇanꞇo mas ꞇarꝺe viene
        el colpe ala carne por el ꝺeꞇenemiēꞇo ꝺłas armas/· Eꞇ ꝺenꝺe viene q̄los
        q̄ ſon ꝓuaꝺos en las baꞇallas/· ꝺizen
        q̄ los liꝺiaꝺores ſienpre ꝺeuē aủ las
        lorigas anchas/· aſſi q̄ les aniellos ꝺe
        las lorigas ſe ayunꞇen ⁊ nō eſtē eſtēꝺiꝺas las lorigas/· por q̄ q̈nꞇo aq̄llos
        aniellos mas ſon ayūꞇaꝺos ·ꞇāꞇo cōuiene ꝺe corꞇar mas ꝺꝉꝉos ꝑa q̄ los colpes enpeeſcan/· Bien aſſi los q̄ fierē
        ꞇaianꝺo cōuiene q̄ mas corꞇen ꝺłas
        armas q̄ los q̄ fierē ꝺe pūꞇa ꝑa q̄el colpe venga mas aẏna ala carne/· Eꞇ
        por enꝺe mas ꝺe eſcog̉ es ferir ꝺe pūꞇa q̄ ferir ꞇaianꝺo/· Ca el colpe mas aẏna viene ala carne por q̄ peq̄no corꞇamiēꞇo ꝺłas armas abaſta ꝑa ferir en
        la carne ferienꝺo ꝺe pūꞇa el q̈l nō abaſꞇarie ſi ferieſſe corꞇanꝺo/· La ſegūꝺa
        razon ꝑa puar eſto ſe ꞇoma ꝺł ꝺefenꝺimiēꞇo ꝺłos hueſſos ca ſi algūo avn
        q̄ eſtuꝺieſſe ꝺeſarmaꝺo en la feriꝺa q̄
        ſe faze corꞇanꝺo fueſſe feriꝺo anꞇe q̄
        el colpe venieſſe al coraçon/ oalos miēbros ꝺe viꝺa cōủnieꝺe faz̉ muẏ granꞇ
        llaga ⁊ ꝺe corꞇar mucħs hueſſos/· Mas
        ferienꝺo ꝺe punꞇa peq̄no colpe maꞇa al
        omē/·ca ꝺos onças ꝺe ſangre abaſtā ꝑa
        q̄ ſe fagā llaga morꞇal mas ꝺeuemos
        penſſar q̄ q̈l ſi q̀er coſa q̄ſea enpeeſçible
        alos enemigos en q̈nꞇo ella es ꞇales
        anos ꝓuechoſa/· Eꞇ por enꝺe en la hueſte ꝺo q̄remos maꞇar los enemigos
        meior es ferir ꝺe pūꞇa · por q̄ feriēꝺo
        aſſi mas ayna ſe faze llaga morꞇal/· 
        la ꞇ̉çera razō ſe ꞇoma ꝺła ꝓuiſion
        ꝉꝉas llagas ca q̈nꞇo el enemigo mas
        ſeꝓuee ꝺłos colpes q̄ha ꝺe reſçebir/·
        mas ſe pueꝺe cobrir ⁊ mas aẏna pueꝺe eſcular aq̄llos colpes · por q̄ los ꝺarꝺos q̄ ſon anꞇe viſtos menos ꝺāno fazē q̄ los q̄ nō ſon viſtos /· Mas en feriēꝺo corꞇanꝺo/·por q̄ cōuiene ꝺe faz̉ g̈nꝺ
        mouimiēꞇo ꝺłos braços anꞇe q̄ ſe ꝺe
        el colpe el enemigo/ o el cōꞇ̈rio ꝺe luēne
        ſe pueꝺe g̈rꝺar q̄ nol faga llaga/· Eꞇ
        por enꝺe pueꝺe ſe mas g̈rꝺar ⁊ encobrir ſe ꝺe aq̄llos colpes /· Eꞇ por eſſo
        ꝺize vegeçio q̄ ferirꝺe pūꞇa aſu cōꞇrario o aſu enemigo maꞇa anꞇe q̄ lo vea
        Eꞇ por eſſo los romanos vſarō p̀nçipalmēꞇe ꝺe eſta maꞇ̉ia ꝺe ferir/· Ca los
        romanos eſcarneſçiē ꝺe ꞇoꝺos los caualꝉos q̄ feriē corꞇanꝺo por q̄ ellos q̄
        riē ſienpre ferir ꝺe pūꞇa/· La q̈rꞇa
        razon ſe ꞇoma ꝺł canſſamiēꞇo ꝺłos mienbros por q̄ enꞇre ꞇoꝺas las oꞇ̈s coſas
        q̄ſon las baꞇalla maẏor mēꞇe esꝺe
        penſſar eſto q̄los liꝺiaꝺores ſin granꝺ
        cāſſamiēꞇo ꝺe ſus miēbros pueꝺan ferir mucħ aſus enemigos ⁊ aſus cōꞇ̈rioᷤ
        Ca ſi los liꝺiaꝺores cāſſarē mucħ ꝺe g̀ſa q̄ nō pueꝺā ſofrir aq̄l ꞇrabaio ꝺe lig̉o
        ꝺexarā el az ⁊ ꞇornar ſſe hā afoyr · Por
        la q̈l coſa cōmo ferienꝺo corꞇanꝺo por
        el grāꝺ mouimiēꞇo ꝺłos braços leuāꞇaſſe enꝺe grāꞇ ꞇrabaio/· Mas ferienꝺo ꝺe
        punꞇa el cāſſamiēꞇo es muy peq̄no/·
        Por enꝺe es meior ꝺe ferir ꝺe punꞇa
        q̄ corꞇanꝺo por q̄la feriꝺa ꝺe ꞇaio por
        grāꞇ fuerça q̄ venga ꞇarꝺe māꞇa/· Maᷤ
        la feriꝺa ꝺe pūꞇa fecha cō muy peq̄n̄a
        fuerca faze llaga morꞇal/· La q̀nꞇa
        razon ſe ꞇoma ꝺł ꝺeſcrubimiēꞇo ꝺł q̄
        fiere/· Ca el buē liꝺiaꝺor ſi pueꝺe ꝺeue ferir aſſu enemigo en ꞇal man̉a
        q̄ ſea ſin ꝺāno ꝺeſſi/· Eꞇ pues q̄ aſſi es
        ꞇoꝺa aq̄lla man̉a ꝺe ferir es mas ꝺe eſcoger ſegūꞇ la q̈l elq̄ fiere ſe ꝺeſcubre
        menos/· por q̄ aſſi feriēꝺo menor ꝺāno
        le pueꝺe cōꞇeſçer/· Por la q̈l coſa cōmo
        ferienꝺo ꝺe punꞇa avn q̄ eſte el cuẻpo
        cubiẻꞇo pueꝺe reſçebir grāꝺ ꝺāno el enemigo /· por enꝺe es meior ferir ꝺe
        pūꞇa q̄ ꞇaianꝺo/· por q̄ firiēꝺo ꞇaianꝺo
        cōuiene ꝺe leuāꞇar el braço ꝺerecho ⁊
        ꝺieſtro/· Eꞇ leuāꞇāꝺo el braço ꝺerecho
        pareſçe ꝺeſcubiẻꞇo el coſtaꝺo ꝺerecħ/ Eꞇ
        ꝺa man̉a al enemigo por q̄l pueꝺa mas
        lig̉a mēꞇe ferir/·Ca mas lig̉a mēꞇe faze ꝺāno ⁊ enpeeſçimiēꞇo enel cuerpo
        ꝺeſnuyo q̄ enł cubiẻꞇo/·       a
        ſſi cōmo ꝺicħo es ꝺeſſuſo aq̄llo q̄ al enemigo es
        aꝓuechoſo es anos ꝺānoſo ⁊
        por el cōꞇ̈rio lo q̄ anos es bueno es aellos malo/· Eꞇ pues q̄aſſi es ꞇoꝺas aq̄llas coſas q̄ fazen los enemigos ſer fuerꞇes ꝑa liꝺiar cō ſus enemigos por q̄
        aq̄llas coſa ſon aellos ꝓuechoſas·las
        conꞇ̈rias les ſon ꝺeſꝓuechoſas ⁊ los
        fazēſer mas flacos porq̄nō pueꝺā liꝺiar conꞇ̈ ſus enemigos /· Mas q̈nꞇo ꝑꞇeneſçe alo p᷎ſenꞇe poꝺemos cōꞇar ſieꞇe coſas/· por las q̈les los enemigos
        ſon mas fuerꞇes conꞇ̈ ſus enemigos
        /·Lo p̀m̉o es ſi fuerē las azes orꝺenaꝺas cōmo ꝺeuen/· Ca cōmo la ủꞇuꝺ
        ayunꞇaꝺa aſſi cōmo ꝺicħ es ꝺeſſuſo
        ſea mas fuẻꞇe q̄ q̈nꝺo eſta eſꝑziꝺa ſi
        los enemigos ſon biē aẏunꞇaꝺos eꞇ
        biē orꝺenaꝺos ⁊ biē orꝺenaꝺos en̄laz
        cōmo ꝺeuē ſi los acomeꞇierē ſus enemigos mas fuerꞇes ſerā ꝺe vençer/·Lo ſegūꝺo q̄ faze los enemigos
        mas fuerꞇes ꝑa liꝺiar es el logar ꝺo
        ſe aſſienꞇā/· Ca en vn logar los enemigos ſe pueꝺen mas lig̉a mēꞇe ꝺefenꝺer q̄ en oꞇro/·ca en la paſſaꝺa ꝺelos rios enꞇre los varrācos ꝺłos mōꞇes ⁊ enꞇre las g̈uezas ꝺłas carreras
        ſi cōꞇeſçiere q̄ los enemigos ſeā ꞇomaꝺos en ꞇal logar menos ſe pueꝺenꝺefenꝺer ⁊ cō maẏor ꞇrabaio·/Ca cōuiene les q̄ anꝺē eſꝑziꝺos/·Por la q̈l coſa aſſi cōmo el logar malo ⁊ꝺeſcōuenible ꝑa ꝺefenꝺimiēꞇo ſi alli fueren
        fallaꝺos ⁊ ꞇomaꝺos los enemigos faze los ſer mas flacos ꝑa liꝺiar/· Aſſi
        el logar cōuēible ⁊ bueno fazelos mas fuerꞇes ꝑa ſe ꝺefenꝺer/·Loꞇ̉çero
        es el ꞇiēpo cā en̄l ꞇiēpo en q̄ el viēꞇo es
        mas conꞇra los enemigos / ⁊ en̄l q̄ el
        poluo les ꝺa en los roſtros ⁊ los raẏos
        ꝺł ſol les ꝺa en los oios/·cō mayor ꞇrabaio ſe pueꝺē ꝺefenꝺer ꝺe ſus enemigos/· Mas en̄l ꞇiēpo en q̄ el viēꞇo ⁊ el
        poluo ⁊ el ſol nō les es conꞇ̈rio ſon mas
        apareiaꝺos ꝑa liꝺiar/·Lo q̈rꞇo q̄ fazē
        los enemigos mas eſforçaꝺos ⁊ mas
        aperaiaꝺos ⁊ ꝑa liꝺiar es ꝓuiſiō/· Ca
        q̈nꝺo ſō ꝓiuſos ⁊ aꝑçebiꝺos ⁊ ſabē q̄ los
        enemigos hā ꝺe venir conꞇ̈ ellos meioͬ
        ſe g̈rneſçen ⁊ menos ꞇemē ⁊ menos ſe
        eſpanꞇā ꝺe ſu ſobreuiēꞇa/·Lo q̀nꞇo
        es cōueīble ⁊ ꞇēpraꝺa figura/· Ca q̈nꝺo
        los enemigos ſon cāſſaꝺos ⁊ hā mucho
        ꞇrabaiaꝺo velanꝺo/ o en alguās oꞇ̈s malanꝺāças ſi eſtonçe los acomeꞇierē ſeran
        mas aẏna vençiꝺos q̄ſi ouieſſen folgaꝺo
        cōmo los cōuinie/o nō ouieſſen auiꝺo aq̄llas mal anꝺāças /· Eꞇ pues q̄ aſſi es la
        folgura cōueible faze los om̄s mas poꝺ̉oſos/·Lo vj° es amiſtāça ⁊ cōcorꝺia enꞇreral mēꞇe mas ꝺe lig̉o ſe pueꝺen vençer ⁊
        mucħ mas ſi ſon ꝺeꝑꞇiꝺos en los coraçons̄
        ⁊ en las uolūꞇaꝺes mas aẏna ſerā vençiꝺos ca mayor ꝺeꝑꞇimiēꞇo es el ꝺłos cora
        con̄s q̄ el ꝺłos cuerpos /· Eꞇ por el conꞇ̈rio
        ſi los enemigos nō ſon ꝺeꝑꞇiꝺos ma eſtā
        aẏūꞇaꝺos corporal mēꞇe ſon mas poꝺ̉oſos
        ꝑaliꝺiar ⁊ mucħ mas ſi ſe amā ⁊ ſon aẏunꞇaꝺos en̄l coraçō ⁊ en la uolūꞇaꝺ ſon
        mas poꝺ̉oſos en la baꞇalla· porq̄ fiā mas
        ꝺeſſi ſon mas apareiaꝺos ⁊ meiores ꝑa la
        liꝺ por q̄ꞇoꝺo amor es algūa ùꞇuꝺ q̄ ayūꞇa / ⁊ mas ayūꞇa el amor los coraçones
        ꝺłos q̄ ſe amā q̄lavniꝺaꞇ ꝺł logar ꝺe aq̄llos q̄ morā ⁊ ꞇienē los cuerpos en aq̄l
        logar/· Por la q̈l coſa ſila vniꝺaꞇ ꝺł logar ⁊ el ayūꞇamiēꞇo ꝺłos liꝺiaꝺores loᷤ
        faze mas poꝺ̉oſos·/ mucħ mas el amor
        ⁊ la vniꝺaꞇ ꝺłos coraçones los faze meiores ⁊ mas ꝓuechoſos ꝑa ſe ayuꝺar
        Lo vij· q̄ faze los enemigos mas poꝺ̉oſos ꝑa ſe ꝺefenꝺer es aſconꝺimiēꞇo ꝺe
        las cōꝺiçiones ꝓp᷎as q̄ ſon en ellos /·Ca
        q̈nꞇo las cōꝺiçiōnes ꝺłos enemiges ſō
        mas ſabiꝺas ꞇāꞇo meior ſe eſcoge el camino en q̈l man̉a los ꝺeuē acomeꞇ̉/ Maᷤ
        q̈nꞇo los ſus negoçios ⁊ los ſus fechos
        ſon mas aſconꝺiꝺos menos es ſabiꝺala man̉a ꝺelos acomeꞇer/· Eꞇ por enꝺe
        cōꞇaꝺas aq̄llas coſas q̄ fazē los enemigos mas poꝺ̉oſos ꝑa ſe ꝺefenꝺer ꝺe lig̉o
        pueꝺe pareſçer cōmo ⁊ en q̈l man̉a los
        liꝺiaꝺores ꝺeuē acomeꞇer ſus enemigoᷤ
        Ca cōmo en las ſieꞇe man̉as cōꞇaꝺas ſean los enemigos mas fuẻꞇes q̈nꝺo ſon
        las man̉as conꞇ̈rias ꝺe aq̄llas ſieꞇe ſon
        ꝺe acomeꞇ̉ ⁊ ꝺe ferir/· Eꞇ pues q̄ aſſi es
        lo p̀m̉o el ſēnor ꝺła baꞇalla por aſcucḧs
        ⁊ por çelaꝺas / o por alguā oꞇra man̉a ꝺeue ꞇener miēꞇes cō grāꞇ acuçia q̈nꝺo los
        enemigos eſtā ꝺeſꝑziꝺos ⁊ eſtōçe los ꝺeuē acomeꞇ̉ por q̄ nō hā poꝺer ꝺe ſe ꝺefenꝺer/·Lo ſegūꝺo ꝺeue eſcuꝺrīnar con
        grāꝺ acuçia los caminos ꝺꝉꝉos aſſi cōmm̄
        el paſſo ꝺelos rios ⁊ los uarrācos ꝺelos
        mōꞇes en q̄ pueꝺē caer ⁊ las angoſꞇ᷑as
        ꝺłas mōꞇānas ⁊ las g̈uezas ꝺłos ꞇremeꝺales ⁊ ꝺłas carreras q̄ ſon cōꞇ̈rias alos
        anemigos/· ca ſi aſſi les acomeꞇierē maᷤ
        lig̉a mēꞇe ſerā vençiꝺos/·Lo ꞇ̉çero ꝺeue caꞇar el cabꝺiello al ꞇiēpo ·aſſi q̄ q̈nꝺo
        el ſol fiere en los oios ꝺłos enemigos
        ⁊ el poluo ⁊ el viēꞇo les ꝺiere en las caras
        eſtonçe los ꝺeuē acomeꞇ̉ por q̄ la viſta
        ꝺłos ſus oios ꝺerramaꝺa ⁊ ꝺānaꝺa por el
        ſol ⁊ por el viēꞇo ⁊ por el poluo nō pueꝺen
        ver biē en q̈l man̉a ꝺeuē liꝺiar /· Por la
        q̈l coſa les cōuiene ꝺe foyr/·Lo q̈rꞇo el
        ſēnor ꝺła hueſte ſe ꝺeue ꞇēp̈r aſſiq̄ ē ꞇal
        ora faga ꞇomar la viāꝺa alos caualꝉos ⁊
        folgar ⁊ ꝺar çeuaꝺa alos cauallos por q̄
        pueꝺa aꝺeſora acomeꞇ̉ alos enemigos
        aſſi q̄ los acomeꞇa q̈nꝺo eſtuꝺierē comiēꝺo o q̈nꝺo ꝺurmierē/o q̈nꝺo eſtuꝺieren
        ſeguros/o ꝺeſarmaꝺos / ⁊ q̈nꝺo folgarē ⁊
        eſtuꝺierē ꝺeſcalços ⁊ q̈nꝺo eſtuꝺierē los
        cauallos ꝺeſenfrenaꝺos ⁊ ꝺeſenſſellaꝺos
        ⁊ nō ſoſpecharē ꝺꝉꝉos allẏ ꝺen ellos ſin
        ſoſpecha/·Lo q̀nꞇo ꝺeue el cabꝺiello eſcoꝺrīnar cō grāꞇ acuçia q̈nꝺo los enemigos fizierē grāꞇ iornaꝺa ⁊ ꞇouierē los
        cauallos canſſaꝺos /· Ca eſtonçe ſi los q̀ſierē acomeꞇ̉ ꝺe lig̉o les farā boluer las
        eſpalꝺas afoyr/·Lo ·vj°· ſegūꞇ ꝺize vegecio el ſen̄or ꝺła baꞇalla ꝺeue pon̉ por
        ſi/o por oꞇros ꝺiſcorꝺias enꞇre los enemigos ⁊ boluer conꞇiēꝺas ⁊ liꝺes/o/enemiſtaꝺes enꞇre ellos aſſiq̄ nō fiē ꝺeſſi miſmos/· Eꞇ eſto fecħ ſi los acomeꞇierē nō
        auiēꝺo fiuza enſſi miſmos ꝺe lig̉o ſe ꞇornarā afoẏr Mas eſta cauꞇela cōmo q̀er
        q̄ la ponga vegeçio nō es mucħ ꝺe p᷎çiar
        por q̄ es conꞇ̈ria abueās coſtūbres/·
        lo·vij°· ꝺeue el cabꝺiello cō grāꞇ acuçia
        eſcuꝺrīnar las cōꝺiçiones ꝺłos ſus enemigos en q̈l man̉a anꝺā ⁊ en q̈l man̉a ſe
        hā ⁊ q̀en es el cabꝺiello ꝺꝉꝉos ⁊ ꝺe q̈l fia
        mas aq̄l cabꝺiello ⁊ q̈les coſtūbr̄s han
        Ca eſcuꝺrīnaꝺas caꝺa vna ꝺeſtas cōꝺiçiones mas lig̉a mēꞇe ſera fallaꝺa carrera ⁊ camino en q̈l man̉a pueꝺā acomeꞇ̉
        los enemigos ⁊ vençer los/·       ddixiemos en vn capło ſobreꝺichoq̄ meior es ꝺe ferir ꝺe pūꞇa q̄ nō ꞇaiāꝺo/ en̄l q̈l moſtramos alos caualꝉos ⁊ alos peones acomeꞇer la baꞇalla/· Mas en eſte capło q̄remoᷤ
        ꝺar eſpeçial enſſenāça alos peones ē q̈l
        man̉a ꝺeuē eſtar q̈nꝺo q̀ſierē ferir los
        enemigos/· Eꞇ ay ꝺos man̉as ꝺe ferir
        los enemigos /·La vna es ꝺe luēne aſſi cōmo q̈nꝺo fierē los enemigos lançāꝺo pieꝺras ⁊ ꝺarꝺos ⁊ ſaeꞇas/·Eꞇ oꞇ̈ man̉a aẏ
        q̈nꝺo ꞇāꞇo ſellegā los enemigos q̈nꝺo vienē alas manos ⁊ en oꞇ̈ man̉a ꝺeuē eſtar
        los liꝺiaꝺores q̈nꝺo lançā los ꝺarꝺos ꝺe luēne/· Eꞇ en oꞇra man̉a q̈nꝺo ſe fierē ꝺe
        çerca/· Ca lançāꝺo ꝺarꝺos ꝺe luēne ꝺeuē
        ꞇener los pies eſq̀erꝺos ꝺelanꞇe ⁊ los
        ꝺerechos ꝺe ꞇras por q̄ el coraçō q̄es comienco ꝺe mouimīēꞇo en ꞇoꝺas las aīaliaᷤ
        p̀nçipal mēꞇe enbia ſu ùꞇuꝺ ala ꝑꞇe ꝺerecha/· Aſſi q̄la ꝑꞇe ꝺerecha en las aiālias es mas fuerꞇe en mouer ⁊ mas apareiaꝺa amouimiēꞇo /· Eꞇ por q̄ la coſa
        q̄ ſe mueue ſiēpre ſe afirma ſobre alg̉
        coſa q̄ nō ſe mueue/· aſſi cōmo la mano
        q̈nꝺo ſe mueue afirmaſe en̄l braço enq̄
        eſta/ Eꞇ ſi ſe mueue el braço afirma ſe
        en̄l cuerpo q̄ nō ſe mueue/· Eꞇ ſi ſe mueue el vn pie afirmaſſe en̄l oꞇro pie q̄
        fuelga oq̄ſe nō mueue/· En eſſa manera cōuiene q̄ q̈nꝺo ſe mueue la parꞇe
        ꝺieſtra q̄ ſe afirme ſobre la ſinieſtra q̄
        ſe nō mueue/· Eꞇ por enꝺe q̈nꝺo el pie
        eſq̀erꝺo ſe pone ꝺelanꞇe ⁊ el coſtaꝺo ꝺerecħ ſe aluenga eſtōçe eſta el omē biē
        apareiaꝺo ꝑa lançar ꝺarꝺos o pieꝺras
        o oꞇras coſas q̄ ſe pueꝺē enbiar/· Ca
        eſtonçe fuelga el om̄ē en la ꝑꞇe eſq̀erꝺa ⁊ mueue ſe en la ꝺerecha q̄ ha ꝺe eſgrimir el ꝺarꝺo/·el q̈l eſg̀miꝺo mueue
        el aẏre mas rezia mēꞇe ⁊ faz mas fuerꞇe colpe/· Enꝑo maguer q̄ poꝺamos
        folgar ꞇā biē ſobre la ꝑꞇe ꝺerecha cōmm̄
        ſobre la eſq̀erꝺa/· Emꝑo la ꝑꞇe ꝺerecha
        ſiēpre es mas apareiaꝺa ꝑa mouimiēꞇo ⁊ la eſq̀erꝺa ꝑa folgura/· Eꞇ por enꝺe ferienꝺo ꝺe luēne ꝺeuemos folgar ſobre el pie eſq̀erꝺo pueſto ꝺelanꞇe ⁊ alōgar nos con el ꝺerecħ por q̄ poꝺamos mas fuerꞇe mēꞇe eſgremir ⁊ lançar el
        ꝺarꝺo/· Mas q̈nꝺo venimos alas manos
        liꝺianꝺo cō las eſpaꝺas o cō los cuchielloᷤ
        ꝺeuemos ꞇener la man̉a cōꞇ̈ria ꝺło q̄
        ꝺicho es aſſi q̄ el pie ꝺerecho ꞇengamos
        ꝺelanꞇe ⁊ el eſq̀rꝺo ꝺe ꞇras/·Ca por q̄
        el coſtaꝺo ꝺerecho es mas cōueīble al
        mouimiēꞇo ſi el eſtuꝺiere mas c̉ca ꝺel
        enemigo por razon ꝺł mouimiēꞇo poꝺra foẏr meior los colpes/· Ca mas fuẻꞇe mēꞇe es feriꝺo aq̄llo q̄ eſta q̄ lo q̄ ſe mueue/· Oꞇro ſſi el coſtaꝺo ꝺerecho fuere
        mas çerca ꝺł enemigo meior le poꝺra
        ferir/· Ca ꝺeuē los liꝺiaꝺores q̈nꝺo vienē alas manos ꞇener el pie eſq̀erꝺo firme ⁊ q̈nꝺo q̀erē ferir ꝺeuē ſe faz̉ aꝺelanꞇe con el pie ꝺerecho ⁊ q̈nꝺo ꝺierē los
        colpes ꝺeuē ſe arreꝺrar cō el pie ꝺerecħ/·
        Eꞇ pues q̄ aſſi es ꞇemiēꝺo aſſi el pie eſq̀erꞇo firme ⁊ mouienꝺo ſe cō el eſq̀erꝺo pie
        poꝺriā mas fuẻꞇe mēꞇe ferir los enemigoᷤ
        ⁊ mas lig̉a mēꞇe foẏr los colpes ꝺꝉꝉos 
        Viſto cōmo ꝺeuē eſtar los liꝺiaꝺors̄
        q̈nꝺo ꝺeuē ferir los enemigos/· finca
        nos ꝺe ver q̈l man̉a ſon los enemigoᷤ
        ꝺe ençerrar ⁊ꝺe çercar/· pues q̄ aſſi es
        cōuiene ꝺe ſaber q̄ pocas vezes/onūca
        ſon los enemigos ꝺe ençerar ⁊ ꝺe çercar en la baꞇalla publica /· aſſi q̄ nō les
        finq̄ algū logar ꝑa foyr/· Ca eſtōçe cō
        ꝺeſeſꝑamiēꞇo aſſi cōmo coſtrēniꝺos por
        fuerça fazē ſe mas oſaꝺos veẏenꝺo q̄
        nō les finca ſi nō la muẻꞇe/· Ca veyēꝺo
        q̄ les nō finca ſi nō la muẻꞇe pueꝺen
        acomeꞇ̉ muchas malas coſas conꞇra
        aq̄llos q̄ liꝺiā conꞇ̈ ellos /· Eꞇ por 
        es alabaꝺa la ſenꞇēçia ꝺe çipion por la
        q̈l ꝺizia q̄ nūca erā ꝺe encerrar los enemigos aſſi q̄les nō fincaſſe logar
        ꝑa foẏr/· Ca ẏenꝺo los enemigos nō
        ay nīgū ꝑiglo ſ ⁊ en la fuẏꝺa mucħo
        reſçibē ꝑiglo ſin enpeſçimiēꞇo ꝺe aq̄llos q̄ los ꝑſiguē/· Mas q̈nꝺo ſeveē ençerraꝺos hā ſe ꝺe ꞇornar aſſi cōmo coſtrēniꝺos ꝺła muẻꞇe aferir a aq̄llos q̄ los
        ençierrā/· Eꞇ pues q̄ aſſi es q̈nꝺo ꝺixiemos ꝺeſſuſo q̄ alguās vezes el az es
        ꝺe formar ſo forma ꝺe ꞇiieras / ⁊ eſto
        q̈nꝺo los enemigos ſon pocos ꝑa q̄ meioͬ
        ſean ençerraꝺos ⁊ çerraꝺos /· eſto nō es
        ꝺe enꞇēꝺer aſſi q̄ aſſi los ꝺeuamos çercar q̄ nōles finq̄ algū logar ꝑa foẏr
        ſi nō por auēꞇura q̈nꝺo ellos fueſſen
        ꞇā pocos q̄ cōmo q̀er q̄ ellos q̀ſieſſen reuellar ⁊ ꝺefenꝺer ſſe nō les puꝺieſſen
        faz̉ nīgū enpeeſçimiēꞇo/· Pues q̄aſſi
        es moſtraꝺo en q̈l man̉a ꝺeuē eſtar
        los peones liꝺiaꝺores ſi q̀ſierē ferir
        los enemigos ⁊ en q̈l man̉a losꝺeuē
        çercar/· finca nos agora lo ꞇ̉çero ꝺe
        moſtrar en q̈l man̉a ſe ꝺeuā arreꝺ̈r
        ꝺła baꞇalla ſi nō ouierē cōſeio ꝺe liꝺiar nī les ſemeiare bueno ꝺe acomeꞇer
        la baꞇalla/· Eꞇ eſto por q̄ los enemigoᷤ
        ſon mas fuẻꞇes q̄ ellos ⁊ nō pueꝺē eſtar
        conꞇ̈ ellos nī liꝺiar cō ellos /· En̄l q̈l
        caſo q̈nꞇo ꝑꞇeneſçe alo p᷎ſenꞇe ꝺos cauꞇelas ꝺeue aủ el cabꝺiello ꝺła baꞇalla/·La p̀m̉a es ꝺe parꞇe ꝺła ſu hueſte
        ꝓp̀a· Ca ſi el cabꝺiello ouiere cōſeio ꝺe
        nō liꝺiar·eſto ꝺeue ꝺezir en ſu poriꝺaꞇ
        amuẏ pocos ⁊ nō lo ꝺeue reuelar aꞇoꝺa la hueſte por q̄ nō ayā ꝺe foẏr malamēꞇe cō ꞇemor/· ⁊ ſeā muerꞇos fuẏenꝺo ꝺe ſus enemigos ⁊ ꝑſeg̀enꝺo los ſꝮ
        enemigos/· Eꞇ pues q̄ aſſi es en ꞇal
        man̉a ſe ꝺeue aủ el cabꝺiello q̄ nō crea
        la hueſte q̄ q̀ere foẏr mas q̄ q̀ere aoꞇ̈
        ꝑꞇe echar çelaꝺas ⁊ q̄ q̀ere mas brauamēꞇe liꝺiar conꞇ̈ los enemigos/·
        Mas la ſegūꝺa cauꞇela es ꝺe ꞇomar ꝺe
        ꝑꞇe ꝺła hueſte ꝺłos enemigos/· Ca aſſi
        ꝺeue eſcuſar la baꞇalla pues nō ha cōſeio ꝺe liꝺiar q̄ eſto nō lo ſepā los enemigos/· Eꞇ por enꝺe mucħs ꝺe noche
        fazē eſto mas q̄ ꝺe ꝺia/·⁊ mucħs ouierō eſta cauꞇela q̄ los caualꝉos q̄ eſtauā
        en̄l az conꞇ̈ los enemigos puſieſſen
        ſe anꞇe los peones porq̄ los nō puꝺieſſen ver/·Por la q̈l coſa la baꞇalla ꝺelos
        peones encubierꞇa mēꞇe ſe eſcuſa yēꝺo ſe los peones/· Eꞇ ellos ẏꝺos los caualꝉos pueꝺen meior ꝺeſpues eſcuſar
        los colpes ꝺłos enemigos/·Avn cōuiene ꝺe ſaber q̄ q̈nꝺo ſe aſſi eſcuſa la baꞇalla nūca la az ſe ꝺeue ꝺeꝑꞇir/· ca poꝺ̀e
        cōꞇeſçer q̄ los enemigos ꝑſiguiriē aloᷤ
        q̄ fuyeſſen ꝺła baꞇalla ⁊ maꞇariā mucħs ꝺꝉꝉos ⁊ maẏor ꝺāno ⁊ enpeeſçimiēꞇo les farẏan fuyenꝺo q̄ ſi ſe ꞇornaſſen
        ⁊ liꝺiaſſen/· Deue avn el cabꝺiello ꝺła
        baꞇalla caꞇar ſy aẏ algū logar çerca aq̄ ſe pueꝺa acoger la hueſte ſi fuere meneſter q̄ los ſus conꞇ̈rios los aẏā afaz̉
        foẏr/·        p
        areſçe q̄ ꞇoꝺas ⁊
        las baꞇallas ſe puēꝺen aꝺozir aq̈ꞇro man̉as· las q̈les
        ſon eſtas/· Conuiene ꝺe ſaber/·Baꞇalla cāpal/·Baꞇalla ꝺe çerca ·Baꞇalla ꝺe
        ꝺefenꝺimiēꞇo/·Eꞇ baꞇalla ꝺe naues/
        Mas baꞇalla cāpal es ꝺicha ꞇoꝺa liꝺ
        fecha enla ꞇierra ſegūꞇ la q̈l los liꝺiaꝺoꞇes liꝺiā vnos conꞇ̈ oꞇros ſin muros/o
        ſin g̈rniçiō meꝺian̉a/· Enꝑo q̈nꞇo eſta
        liꝺ es mas arreꝺraꝺa ꝺe g̈rniçiones/oꝺe
        muros ꞇāꞇo es mas cāpal ⁊ mas ꝑigloſa/·La ſegūꝺa man̉a ꝺe baꞇalla es
        man̉a ꝺe çercar/· ⁊ eſto es q̈nꝺo los liꝺiaꝺores ſon ꝺe ꞇāꞇo poꝺer q̄ nō eſꝑan q̄
        los enemigos ſalgā aellos ꝺłas villas
        ⁊ ꝺłas çibꝺaꝺes ⁊ ꝺłos caſtiellos aliꝺiar
        al cāpo/· Mas ellos acomeꞇē aq̄llas villas ⁊aq̄llos caſtiellos ⁊ çercā los/· ⁊ ꞇal
        man̉a ꝺe baꞇalla comunal mēꞇe le ꝺizē
        baꞇalla ꝺe çerca/·Mas aẏ oꞇ̈ ꞇ̉çera baman̉a ꝺe baꞇalla q̄ es llamaꝺa baꞇalla ꝺe
        ꝺefenꝺimiēꞇo/· Ca aſſi cōmo cōꞇeſçe q̄
        alguōs liꝺiaꝺores ſon en ꞇā g̈nꝺ mucheꝺūbre ⁊ ꝺe ꞇā grāꞇ poꝺer q̄ no eſꝑan q̄
        ſalgā los enemigos al cāpo/· Mas ellos
        acomeꞇen las villas ⁊ los caſtiellos/o
        las forꞇalezas/ ⁊ los çercā/·aſſi cōꞇeſçe q̄ algūo liꝺiaꝺores ſon ꞇā pocos eꞇ
        ꞇan flacos q̄ nō cuẏꝺā q̄ enl cāpo poꝺ̀an
        eſtar nī ſe ꝺefenꝺer ꝺłos enemigos/· Eꞇ
        por enꝺe ſeꞇienē çercaꝺos en ſus logares ⁊ cūple les q̄ pueꝺan ꝺefenꝺer aq̄lloᷤ
        logars̄ ⁊ aq̄llas forꞇalezas ſi por auenꞇura fuerē çercaꝺos ꝺłos enemigos/· Eꞇ
        ꞇal man̉a ꝺe baꞇalla en la q̈l ꝺefienꝺe caꝺa vno ſu villa/ o ſu caſtiello es ꝺicha
        baꞇalla ꝺefenſſiua/· Ca ſi en ꞇoꝺa baꞇalla es algū acomeꞇemiēꞇo en alguna
        man̉a/· Enꝑo q̈nꝺo algūo/o algunos
        çercā villas/o caſtiellos /o forꞇallezas
        mas ꝺezimos q̄ aq̄llos acomeꞇē q̄ ſe
        ꝺefienꝺē/· Eꞇ pues q̄ aſſi es en la baꞇalla ꝺe çerca mas es acomeꞇemiēꞇo q̄
        ꝺefenꝺimiēꞇo/· Mas en la baꞇalla en q̄
        ſe los om̄s ꝺefienꝺē en villas/o en caſꞇiellos/o en las forꞇalezas·/ mas es aẏ
        ꝺefenꝺemiēꞇo q̄ acomeꞇemiēꞇo/· Eꞇ por
        enꝺe ꞇal man̉a ꝺe baꞇalla ꝺe cō coraçō
        es ꝺicha ꝺefenſſiua/·La q̈rꞇa man̉a
        ꝺe liꝺiar es naual ꝺłas naues ⁊ ꝺela
        mar/·Ca aſſi cōmo cōꞇeſçe ꝺe ſer baꞇalla en la ꞇr̄ra aſſi cōꞇeſçe ꝺe ſer en
        las aguas·anꞇe peores ⁊ mas ꝑigloſas ſon las baꞇallas ꝺł agua q̄ las ꝺe
        la ꞇierra /· Eꞇ eſtas baꞇallas q̄ ſe fazē
        en las aguas ꝺe q̈l ſe q̀er conꝺiçion
        q̄ ſean aq̄llas aguas ſon ꝺichas baꞇallas nauales ⁊ ꝺe naues/·Por la q̈l
        coſa cōmo ſean q̈ꞇro man̉as ꝺa baꞇallas ꝺeſpues q̄ ꝺixiemos ꝺła baꞇalla
        ꝺła ꞇr̄ra finca nos ꝺe ꝺez̉ ꝺłas oꞇ̈s ꞇr̄s
        Conuieue ꝺe ſaber ꝺła ꝺe çerca
        ⁊ ꝺła ꝺe ꝺefenꝺimiēꞇo ⁊ ꝺła naual
        q̄ es ꝺłas naues / Ca cōꞇeſçe alguās
        uezes q̄ los Reyes ⁊ los p̀nçipes liꝺiā en ꞇoꝺas eſtas man̉as ꝺe liꝺiar
        Ca alguās uezes acomeꞇē baꞇalla
        cāp al ⁊ en̄l cāpo/· Eꞇ alguās vezes/
        çerca villas o caſtiellos o forꞇalezaᷤ
        Eꞇ avn alguās vezes cōꞇeſçe q̄
        alguōs oꞇros çercā ſus villas/ o ſus
        caſtiellos ·Por la q̈l coſa les cōuiene
        ꝺe vſar ꝺe baꞇalla ꝺefenſſiua ꝑa ſe
        ꝺefenꝺer/· Oꞇroſſi cōꞇeſçe q̄ en̄l p̀nçipaꝺo ⁊ en̄l regno aẏ puerꞇos ⁊ ꞇierras marinas aſſenꞇaꝺas çerca ꝺła
        mar·Por la q̈l coſa por q̄ los puerꞇoᷤ
        nō ſean ꝺeſtruyꝺos nī por ellos enꞇren los enemigos en̄l regno ⁊ por q̄
        nō ſeā ꝺeſtruyꝺas las marinas cōuiene alos Reẏes ⁊ alos p̀ncipes
        alguās vezes ꝺe orꝺenar ⁊ꝺe faz̉
        baꞇallas nauales ⁊ ꝺe naues/· Eꞇ
        pues q̄ aſſi es ꝺicho ꝺła liꝺ cāpal ⁊ꝺł
        cāpo es ꝺe ꝺez̉ ꝺłas oꞇ̈s man̉as ꝺłas
        baꞇallas/· Enꝑo por q̄ ꝺła baꞇalla ꝺł
        cāpo mas cōpliꝺa mēꞇe ꝺixiemos ⁊
        ꝺłas cauꞇelas ꝺłas baꞇallas muchas coſas ꝺerminamos/· Cōmo por
        las coſas ya ꝺichas pueꝺā ſer avn
        ꝺos cauꞇelas enꞇoꝺa liꝺ ⁊ en ꞇoꝺa baꞇalla en q̈l man̉a caꝺa vno ſe ꝺeue
        auer enellas/· nō cōuiene çerca las
        oꞇras man̉as ꝺłas baꞇallas ꝺe ꝺeꞇener nos mas luēga mēꞇe/· Enꝑo p̀m̉a mēꞇe ꝺiremos ꝺła baꞇalla oſſeſſiua ⁊ q̄ q̀ere ꝺez̉ baꞇalla ꝺe c̉camiēꞇo
        Eꞇ por enꝺe uiſto q̈nꞇas ſon las man̉as ꝺłas baꞇallas/· Eꞇ ꝺicħ q̄ ꝺeſpueᷤ
        ꝺła liꝺ cāpal ꝺł cāpo p̀m̉o es ꝺe ꝺezir
        ꝺła liꝺ q̄ ſe faz por çercar por q̄ por
        ꞇal liꝺ cōꞇeſçe ꞇomar ⁊ vençer las villas ⁊ los caſtiellos ⁊ forꞇalezas·fīca nos ꝺe ꝺezir en q̈nꞇas man̉as ꞇales forꞇalezas pueꝺen ſer vençiꝺas 
        Eꞇ cōuiene ꝺe ſaber q̄ ſon ꞇr̄s man̉as ꝺe ganar las forꞇalezas ⁊ los caſtiellos/· Conuiene ſaber ·por ſeꝺ ⁊
        por fanbre⁊ por baꞇalla/·Ca cōꞇeſçe alguās vegaꝺas q̄ los c̉caꝺos non
        hā agua /· ⁊ por enꝺe/ o les cōuiene
        ꝺe pereſçer/o ꝺe morir ꝺe ſeꝺ/o ꝺe
        ꝺar las forꞇalezas/·Por la q̈l coſa
        cō grāꞇ acuçia ꝺeuē cuẏꝺar los q̄ cercan alguās forꞇalezas ſi por alg̊s
        engēnios/o por alguā ſoꞇileza pueꝺan ꞇomar el agua ꝺłos c̉caꝺos/· Ca
        muchas uegaꝺas cōꞇeſçe q̄ el agua
        viene ꝺe luēne faſta las forꞇalezas c̉caꝺas/· Eꞇ por enꝺe ſi en̄l comiēço ꝺła fuēꞇe ſe ꝺeſtruẏere elcāno/ o la carrera por ꝺo viene el agᷓ
        alos c̉caꝺos hā ꝺe aủ los c̉caꝺos por
        fuẻça mēgua ꝺe agua/· Oꞇroſſi
        alguās uegaꝺas las forꞇalezas ſō
        alꞇas ⁊ el agua nō pueꝺe venir faſta ellas · por la q̈l coſa ſi el agua fuere luēne ꝺła forꞇaleza los q̄ c̉can
        ꝺeuē aủ grāꞇ acuçia en cōmo ꝺefiēꝺan el agua  alos c̉caꝺo/ o gela ꞇiren/·La ſegūꝺa man̉a ꝑa ganar
        las forꞇalezas es por fanbre·ca noᷤ
        nō poꝺemos ꝺurar nī beuir ſin comer/· Eꞇ por enꝺe los q̄ çercan por
        q̄ ganē mas forꞇalezas ꝺeuē guarꝺar cō grāꝺ acuçia ꞇoꝺos los paſſos
        ⁊ los caminos ⁊ los logars̄ por ꝺo pueꝺen venir vianꝺas alos c̉caꝺos por
        q̄ ꞇales coſas nō pueꝺā venir aellos
        ꝺe q̄ ſe pueꝺā manꞇener por q̄ muchas uegaꝺas cōꞇeſçe en ꞇales çercas
        q̄ la fanbre maꞇa mas q̄la eſpaꝺa nī
        el cuchiello/· Eꞇ por enꝺe cōꞇeſçe q̄ muchas uegaꝺas los q̄ çercā q̄rienꝺo
        mas ayna ganar las forꞇalezas ſi cōꞇezca q̄ p᷎nꝺā alguōs ꝺłos c̉caꝺos nō
        los maꞇā/ Mas por ꝺeçepamiēꞇo ꝺłos
        miēbros fazē los ſin ꝓuecho ⁊ ꝺeſpueᷤ
        enbiā los alas forꞇalezas c̉caꝺas por
        q̄ ẏ con los oꞇ̊s comeꝺores c̉caꝺos fagā
        maẏor fanbre ⁊ maẏor ꝺeſfalleſçimiēꞇo en vianꝺas/·La ꞇ̉çera man̉a ꝺe ganar las forꞇalezas es por baꞇalla aſſi
        cōmo q̈nꝺo vā alos nivros ⁊ los acomeꞇē por baꞇalla alos q̄ ſon c̉caꝺos/· Mas
        cōmo ⁊ en q̈nꞇas man̉as cōuiene ꝺe acomeꞇ̉ ꞇal baꞇalla moſtrar lo hemos en̄l
        capło q̄ ſe ſigue/· Moſtraꝺo q̈nꞇas ſonlaᷤ
        man̉as ꝺłas baꞇallas ⁊ en q̈nꞇas man̉as ſon ꝺe vençer las forꞇalezas c̉raꝺas finca ꝺe ꝺemoſtrar en q̄ ꞇiēpo es
        meior ꝺe çercar las çibꝺaꝺes ⁊ las caſꞇiellos / Eꞇ por enꝺe cōuiene ꝺe ſaber
        q̄ en̄l ꞇp̄o ꝺł ủano anꞇe q̄ ſea cogiꝺo
        el pan nī el vino nī las oꞇras coſas por
        q̄ ſe ha ꝺe acorrer la çibꝺaꞇ o el logar
        ꝺe aq̄llos q̄ eſtā c̉caꝺos en aq̄l ꞇiēpo
        es meior ꝺe c̉car las forꞇalezas/· Ca
        en aq̄l ꞇiēpo en ꞇoꝺa man̉a los q̄ ſe hā
        ⁊ vençer por çerca meior ſe vençē Ca
        ſi por ſeꝺ ſon ꝺe ganar las forꞇalezas
        meior es ꝺe faz̉ la çerca en̄l ꞇiēpo ꝺł
        eſtiuo por q̄ enꞇōçe mas ſe ꝺeſſecan
        las aguas nī las luuias ꝺł çielo nō
        ſon ꝺe grāꞇ abonꝺāça por q̄ ſe pueꝺā
        māꞇener los c̉caꝺos por agua cogiꝺa
        en algibes/· Oꞇroſſi ſi por fanbre ſe
        haꝺe ꞇomar la çibꝺaꞇ c̉caꝺa /o el caſtiello meior es ꝺe c̉car la en̄l ꞇp̄o ꝺł eſtiuo anꞇe q̄ ſſeā las mieſſes cogiꝺas nī
        los vinos/· Ca ſienpre en ꞇal ꞇiēpo ſuelē falleſçer los fructos ꝺł an̄o paſſaꝺo/·Por la q̈l coſa ſi los q̄ eſtā ç̉caꝺos
        nō ſe pueꝺē acorrer ꝺłos fuctos ꝺe
        eſſe an̄o en q̄ eſta· Mas aẏna ꝑereſçrā por fanbre ⁊ por mēgua/· Oꞇroſſi
        ſi por baꞇalla o por liꝺ ſonꝺe ganar laᷤ
        forꞇalezas meior es ꝺe acomeꞇ̉ las
        en eſte ꞇiēpo/· Ca en̄l ꞇiēpo ꝺł ẏuiẻno
        aẏ grāꝺ anbonꝺāça ꝺe luuias ⁊ finchen ſe las carcauas ꝺe aguas/·Por la
        q̈l coſa cō muẏ grāꝺ graueza ⁊ cō granꝺ ꞇrabaio ſe pueꝺen acomeꞇ̉ los q̄
        eſtā c̉caꝺos/· Oꞇro ſſi los malos ꞇp̄os
        mas aꞇormēꞇā alos q̄ çercā ⁊ eſtan ē
        los cāpos q̄ alos q̄ ſon çercaꝺos ⁊ eſtan
        en las caſas /Pues q̄ aſſi es o las cercas ſon ꝺe fazer en̄l ꞇp̄o ꝺł eſtiuo o łi
        por mucħs ꞇp̄os hā ꝺe ꝺurar las c̉cas
        ꝺeuē ſe comēçar en̄l ꞇp̄o ꝺł eſtuo anꞇe q̄ las mieſſes nī los vinos nī los
        fructos ꝺła ꞇierra pueꝺā cog̉ los q̄ eſꞇā çercaꝺos/       ssi los q̄ çercan fuerē negligenꞇes ⁊ nō ſe g̈rneſçierē
        çon grāꝺ acuçia pueꝺen
        reſçebir ꝺāno ꝺłos q̄ eſtā çercaꝺos/ Ca
        cōmo cōꞇezca q̄ las çercas pueꝺā ꝺurar
        alguās vezes ⁊ por mucħs ꞇp̄os nō pueꝺe ſer q̄ los q̄ c̉can ſiēpre eſten apareiaꝺos ꝺe vna g̀ſa nī ꝺe vna man̉a /· Eꞇ
        por enꝺe ſi nō eſtuꝺierē g̈rneſçiꝺos
        pueꝺe les cōꞇeſçer q̄ los q̄ eſtā en los
        caſtiellos o en las çibꝺaꝺes c̉caꝺas
        q̈nꝺo los q̄ çercan ꝺurmierē/o comierē/o eſtuꝺierē ꝺe vagar/o fuerē ꝺerramaꝺos por algūa neçeſſiꝺaꞇ aꝺeſora pueꝺē ꝺar enꝉꝉos ⁊ q̄mar les las
        ꞇiēꝺas ⁊ ꝺeſtruyr les los engēnios ⁊
        alas vezes maꞇar mucḧs ꝺłos c̉caꝺores por la q̈l coſa los q̄ çercā por q̄ pueꝺan eſtar ſeguros ꝺeuen fincar las
        ꞇienꝺas ⁊ el real aluēne ꝺła çibꝺaꞇ/o
        ꝺł caſtiello c̉caꝺo q̈nꞇo poꝺrie lāçar la
        valleſta /o el ꝺarꝺo ⁊ faz̉ carcauas enꝺerreꝺor ꝺe ſſi ⁊ finçar y grāꝺes palos
        ⁊ faz̉ alguās forꞇalezas aſſi q̄ ſi los q̄
        eſtan ç̉caꝺos aꝺeſora los q̀ſierē acomeꞇer fallen enbargo por q̄ los nō pueꝺan enpeſçer/· viſto en q̈l man̉a ſe ꝺeuē g̈rneſçer los ç̉caꝺores por
        q̄ nō pueꝺa reſçebir ꝺāno ꝺłos c̉caꝺos
        finca ꝺe ꝺemoſtrar en q̈nꞇas man̉as
        ſe ꝺeuē acomeꞇ̉ los q̄ eſtan c̉caꝺos eꞇ
        aẏ vna man̉a comū ⁊ publica ꝺe acomeꞇ̉ ⁊ ꝺe liꝺiar conꞇ̈ los q̄ eſtā c̉caꝺos
        q̄ es por balleſtas ⁊ por arcos ⁊ por pieꝺras lançaꝺas cō las manos/ o cō fonꝺas ⁊ avn poniēꝺo eſcaleras /·Ca avn q̄
        nō ſean los c̉caꝺores muẏ ſabiꝺores ē
        la baꞇalla q̈nꝺo ſe llegā alos c̉caꝺos a
        los muros ⁊ alas menas ⁊ alos caꝺahalſos ⁊ alas barua canas luego los acomeꞇē los ꝺe fuera cō balleſtas ⁊ cō
        arcos ⁊ lançā conꞇ̈ ellos pieꝺras cō las
        manos/ o con fonꝺas ⁊ ponē eſcaleras
        alos muros aſſ q̄ ſi poꝺierē ſobir ſean
        eguales ꝺꝉꝉos ꝑa ſe ꝺar cō ellos ⁊ ꝑa enꞇrar los/· Enꝑo ſin eſtas man̉as manifieſtas ꝺe baꞇalla aẏ oꞇ̈s ꞇrs̄ man̉as
        q̄ nō ſon manifieſtas aꞇoꝺos ꝺłas q̈les
        la vna es por cueuas coneg̉as/·Eꞇ la
        oꞇra es por algarraꝺas ⁊ por engēnios
        q̄ lançā grāꝺes pieꝺras ⁊ muẏ peſaꝺas
        Eꞇ la ꞇ̉çera es por caſtiellos ⁊ por gaꞇaᷤ
        fechas por arꞇe q̄ ſe pueꝺē llegar alos
        muros ⁊ alas c̉cas Puesq̄aſſies ꝺe ꞇoꝺas eſtas man̉as ꝺe cōbaꞇir ꝺiremos
        ꝺe caꝺa vna aſu ꝑꞇe/·Mas lo p̀mero ꝺe aq̄lla man̉a ꝺe acomeꞇer q̄ es por
        las cueuas conegeras /· Eꞇ pues q̄ aſſi es lo p̀m̉o por cueuas ſſoꞇerrānas
        ſe pueꝺen vençer ⁊ ꞇomar las forꞇalezas/· Ca ꝺeuē los q̄ çercā en granꝺ
        poriꝺaꞇ cauar la ꞇierra en algū lo g̈rconeīble anꞇe el q̈l logar ꝺeuē poner
        algūā ꞇienꝺa o alguna choça por q̄
        nō pueꝺan veer los q̄ eſtan c̉caꝺos ꝺe
        comiēçā acauar/· Ca cauanꝺo allẏ⁊
        fazienꝺo cauas ſoꞇerrānas aſſi cōmo
        cauā los q̄ buſcā la plaꞇa ⁊ los q̄ buſcā
        las man̉as ꝺłos meꞇales ꝺeuē yr por
        aq̄llas carreras ſoꞇerrānas fazienꝺo
        las ꞇoꝺa via mayores ⁊ mas anchas
        ⁊ mas fonꝺas q̄ las carcauas ꝺła çibꝺaꞇ/ o ꝺła forꞇaleza q̄ eſta c̉caꝺa/· Eꞇ
        aſſi ꝺeuē yr faſta los muros ꝺe aq̄l
        logar/· Eꞇ ſi eſto ſe pueꝺe faz̉ lig̉a
        coſa es ꝺe ꞇomar aq̄lla forꞇaleza/o
        aq̄l logar ca eſto fecho p̀m̉o ꝺeuē ſocauar los muros ⁊ ſoponer ẏ maꝺeros por q̄ nō pueꝺā luego caer nī fazer ꝺāno alos q̄ cauā ⁊ q̈nꝺo ꞇoꝺos loᷤ
        muros/o grāꞇ ꝑꞇe ꝺꝉꝉos aſſi ouieren
        ſocauaꝺos ⁊ aſſi ſopueſtos ſi vierē los
        q̄ çercan q̄ cayenꝺo los muros pueꝺē
        luego ꞇomar el logar luego ſin ꝺeꞇenemiēꞇo nīgūo ꝺeuē poner fuego en
        la maꝺ̉a q̄ ſoꞇienē los muros ⁊ faz̉ q̄
        ꞇoꝺos los muros/ o g̈nꝺ ꝑꞇe ꝺꝉꝉos caẏan en vno aꝺeſora · Oꞇroſſi ꝺeuē fenchir las carcauas aſſi q̄ los q̄ eſtā c̉caꝺos aꝺeſora ſeā eſpanꞇaꝺos por q̄ mas
        lig̉a mēꞇe ſea ꞇomaꝺa la forꞇaleza/·
        Mas avn cōuiene aq̀ ꝺe ſaber q̄ las cueuas ſoꞇerrānas ꝺeuē ſer ſoꞇeniꝺas
        ꝺe ꞇablas ⁊ ꝺe oꞇros arꞇifiçios ⁊ ꝺe oꞇ̊s
        apoyamiēꞇos por q̄ nō caya la ꞇierra
        ⁊ afogue ⁊ maꞇe alos q̄ cauā/·Eꞇ avn la ꞇr̄ra q̄ ſacā ꝺe aq̄llas cueuas es
        ꝺe aſconꝺer en ꞇal man̉a por q̄ nō la
        vean los q̄ eſtā c̉caꝺos/· Oꞇroſſi q̈nꝺo ſe pone el fuego ala maꝺ̉a q̄ ſoꞇiene
        los muros el q̄ pone el fuego ⁊ los q̄
        eſtā cō el ꝺeuē ſe pon̉ en ſaluo por q̄
        nō los maꞇē los muros q̈nꝺo caẏerē
        pues q̄ aſſi es aſſi auemos ꝺe faz̉
        en eſte cōbaꞇemiēꞇo q̄ es por cueuas
        conegeras ⁊ eſto q̈nꞇo ꝑa ganar la
        forꞇaleza cūple la caẏꝺa ꝺłos muros
        Mas q̈nꝺo cuẏꝺā q̄ nō pueꝺē enꞇrar
        el logar eſtanꝺo ſocauaꝺos los muros
        ⁊ ſopueſtos nō ꝺeuē luego pon̉ el fuego mas ꝺeuē ẏr ſo ꞇierra mas aꝺelāꞇe alas mayores forꞇalezas ⁊ alos mas fuerꞇes aꝺarues ꝺł caſtiello/o ꝺe
        la çibꝺaꞇ çercaꝺa/· Eꞇ por eſtas cueuas ſoꞇerrānas  venir faſta q̄ ēꞇienꝺā q̄ poniēꝺo fuego pueꝺē caer
        las forꞇalezas aſſi cōmo ꝺicho es ꝺe
        los muros/· Oꞇro ſſi ꝺeuē ẏr ſo
        a ꞇierra ꝑꞇienꝺo ſe amuchas ꝑꞇes
        por las cueuas ſoꞇerrānas aſſi q̄ por
        ellas pueꝺā enꞇrar ala çibꝺaꞇ/ o al
        caſtiello /· Eꞇ eſtas coſas ꞇoꝺas ꝺeuēſe faz̉ muẏ encubiẻꞇa mēꞇe por q̄
        nō lo ſepā nī lo ſienꞇā los c̉caꝺos/·
        Eꞇ maguera q̄ ꞇoꝺas eſtas coſas nō
        ſe pueꝺā faz̉ ſin muẏ grāꞇ g̈ueza ⁊
        ſin luēgo ꞇiēpo · Emꝑo ⁊ ꝺeuē las ꝓuarlos om̄s/·Pues q̄ aſſi es eſtas coſas aſſi fechas en algū ꞇiēpo ꝺe noche/ o
        en oꞇro ꞇiēpo cōueīble aeſta man̉a ꝺe
        cōbaꞇir ꝺeue ſer pueſto el fuego en
        ꞇal man̉a q̄ en vno caẏā los muros ⁊
        las forꞇalezas çercaꝺas/· Eꞇ por aq̄llas coſas ſoꞇerrānas aẏā enꞇraꝺa al
        caſtiello /o ala çibꝺaꞇ ⁊ por la enꞇraꝺa q̄ ſe faze por ꝺo caen los muros enꞇrē ꞇoꝺos los c̉caꝺores en la çibꝺaꞇ/o
        en̄l caſtiello çercaꝺo ⁊ aſſi poꝺrā ganar
        aq̄llas forꞇalezas/·       mmuchas  cōꞇeſçe
        q̄ al guās forꞇalezas çercaꝺas ſon funꝺaꝺas ſobre pēnas muẏ fuẻꞇes o ſon c̉caꝺas ꝺe agua
        o hā carcauas muẏ fonꝺas o ſon enforꞇaleziꝺas en algūa oꞇ̈ man̉a aſſi q̄
        por cueuas conegeras o por cueuas
        ſoꞇerranas nūca / o cō muẏ grāꝺ ꞇrabaio ſe pueꝺē ꞇomar/· Eꞇ avn acaeſçe muchas vezes q̄ ſi la forꞇaleza cẻcaꝺa ſe pueꝺe ꞇomar por cueuas ſoꞇerrānas·enꝑo los çercaꝺos veyenꝺo q̄
        los pueꝺē enꞇrar ſocauanꝺo los enbargā el cauar aſſi q̄ por ꞇales cueuaᷤ
        nō ſe pueꝺa ꞇomar la forꞇaleza nī vēçer por engāno nī por encubiẻꞇa nī aſſecha·Eꞇ eſto cōmo ſe ha ꝺe faz̉ moſꞇrar lo hemos en los capłos q̄ ſe ſiguē
        ꝺo ꝺiremos ꝺła baꞇalla ꝺefenſſiua ꝺłos
        q̄ ſe ꝺefienꝺē/· Ca q̈nꝺo ꞇ̈cꞇaremos ē q̈l
        man̉a ſe ꝺeuē aủ los q̄ cercā ꝺeclararemos en q̈l man̉a los c̉caꝺos ꝺeuē ver ⁊
        g̈rꝺarſſe ꝺłas cueuas coneg̉as ⁊ ꝺłas
        ⁊ ꝺłas oꞇras algarraꝺas/ o engēnios
        q̄ les pueꝺē poner los q̄ cercā/ oencubierꞇas q̈les q̀er/·Por la q̈l coſa ſi la
        man̉a ꝺel arꞇe ꝺeue ſemeiar ala naꞇura· la q̈l naꞇ᷑a ſiēpre aꝺuze por el
        mas lig̉o camino q̄ pueꝺe las coſas a
        ſu fin /·Cōmo por cueuas coneg̉as nō
        pueꝺā ꞇā ꝺe lig̉o ꞇomar las forꞇalezas cōmo ſe pueꝺē ꞇomar por los engēnios q̄ lançā pieꝺras/ o por caſtiellos q̄ ſe pueꝺē enpuxar faſta las menas ꝺł caſtiello/ o ꝺła çibꝺaꞇ c̉caꝺa/· Cōuiene ꝺe vſar ꝺe ꞇales armaꝺijas/o
        ꝺe ꞇales armamiēꞇos por q̄ pueꝺā ganar el logar ⁊ aủ lo q̄ enꞇienꝺē/· Eꞇ
        pues q̄ aſſi es cōuiene ꝺe ver ⁊ ꝺe ſaber q̈ntas ſon las man̉as ꝺłos engēnios q̄ lançā las pieꝺras ⁊ q̈nꞇas ſō
        las man̉as ꝺłos arꞇifiçios por los q̈les ſe pueꝺē ganar las forꞇalezas/·
        Mas los engēnios q̄ lançā las pieꝺ̈s
        pueꝺē ſe aꝺoz̉ aq̈ꞇro man̉as/· Ca en
        ꞇoꝺo ꞇal engēnio es ꝺe ꝺar alguā coſa q̄ ꞇraẏa ⁊ leuāꞇe el ꝑꞇegal ꝺł engēnio al q̈l ꝑꞇegal eſta aꞇaꝺa ſ la fonꝺa
        en q̄ enbia las pieꝺras/· Mas eſte ꞇal
        leuātamēꞇo ꝺel ꝑꞇegal alguās vegaꝺas ſe faze por conꞇ̈ peſo ⁊ alguās
        vegaꝺas nō abaſta el conꞇ̈ peſo /· Mas
        avn leuāꞇā le cō cuerꝺas el ꝑꞇegal ꝺł
        engēnio guīꝺanꝺol el q̈l leuāꞇāꝺo arroiā las pieꝺras/· Eꞇ pues q̄ aſſi es
        ſi por al conꞇ̈ peſo ſola mēꞇe ſe faze
        ꞇal arroiamiēꞇo ꝺe pieꝺras eſte cōꞇra peſo/o es fincaꝺo / o es mouible
        o es cōpueſto ꝺe amos aꝺos ⁊ es ꝺicħ
        el conꞇ̈ peſo ſer fincaꝺo q̈nꝺo en̄l ꝑꞇe
        gal eſta aꞇaꝺa alguā arca q̄ nō ſe
        mueue ⁊ ayūꞇaꝺa al ꝑꞇegal llena
        ꝺe pieꝺras /o ꝺe arena ollena ꝺe plomo/ o ꝺe algū oꞇro cuerpo mas peſaꝺo · la q̈l man̉a ꝺe engēnio los vieios q̀ſierō llamar ꞇrabuq̄ꞇe/Mas enꞇre ꞇoꝺos los engēnios eſte es el q̄
        mas ꝺ̉echa mēꞇe arroia ⁊ alancapor
        q̄ el conꞇra peſo ſienpre ꞇraye aſſẏ
        en vna man̉a/· ⁊ por enꝺe ſienpre ē
        vna man̉a enbia la pieꝺra·⁊ cō eſte
        engēnio pueꝺē ferir ꞇā açierꞇo cōmo ſi lançaſſē el aguia/· Ca q̈nꝺo q̀erē lançar cō el engenio a alguā ſēnal
        ſi lançā mucħ ala mano ꝺerecḧ/o ala
        eſq̀erꝺa ꝺeuē ꞇornar el engemio a aq̄l
        logar a q̄ q̀eren lançar la pieꝺra/·maᷤ
        ſi lança muẏ alꞇo/ o es ꝺe alongar el
        engēnio ꝺła ſen̄al en q̄ q̀ere ferir/ o
        es ꝺe poner en la fonꝺa ꝺł ꝑieꝺra maᷤ
        peſaꝺa la q̈l nō pueꝺa ꞇāꞇo leuāꞇar/·
        Mas ſi el engēnio lāçare muẏ baxo
        es ꝺe açercar el engēnio/· o es ꝺe aliuiar la pieꝺra q̄ ſea mas lig̉a/· ca ſiēpre ꝺeuē ſer peſaꝺas las pieꝺras ꝺłos
        engēnios ſi hā ꝺe ferir ꝺeꞇ̉minaꝺamēꞇe en alguā ſen̄al/· Eꞇ aẏ oꞇ̈ man̉a ꝺe engēnio q̄ ha el cōꞇ̈ peſo mouible q̄ ſe llega çerca el ꝑꞇegal ꝺł engēnio ⁊ buelueſſe ⁊ ꞇornaſſe çerca ꝺł
        ꝑꞇegal/· Eꞇ eſta man̉a ꝺe engēnio
        llamā los liꝺiaꝺores romanos bifan
        Mas eſte engēnio ha ꝺeꝑꞇimiēꞇo
        ꝺel ꞇrabuq̄ꞇe/· Ca por q̄ el cōꞇ̈ peſo
        ſe mueue ⁊ ſe allega al ꝑꞇegal ꝺł
        engēnio ·/ cōmo q̀er q̄ ꞇire mas por
        razon ꝺł mouimiēꞇo /· enꝑo nō ꞇẏra
        ꞇā ꝺerecha mēꞇe/· Eꞇ por enꝺe mas
        lança/· mas nō lança ꞇā ꝺerecħ nī fiere ꞇā biē nīꞇā egual mēꞇe/· Mas
        aẏ la ꞇ̉çera man̉a ꝺe engēnio q̄ llamā alguōs ꞇ̀pançium /· q̄ ha el conꞇra
        peſo ꝺoblaꝺo ꞇā biē ꝺe vno cōmo ꝺe oꞇro / ⁊ es cōpueſto ꝺe amos los conꞇrapeſos ꞇā biē ꝺł fincaꝺo cōmo ꝺel
        mouible/· Eꞇ el vno es fincaꝺo en̄l
        ꝑꞇegal/· Eꞇ el oꞇ̊ es mouible ⁊ buelue ſſe çerca ꝺł ꝑꞇegal/· Eꞇ eſte engēnio por razō ꝺł cōꞇ̈ peſo fincaꝺo
        mas ꝺerecha mēꞇe lança la pieꝺra
        q̄ el oꞇ̊ engēnio q̄ llamā bifa mas
        por razō ꝺł cōꞇ̈peſo q̄ ſe mueue ⁊ ſe
        ꞇraſtorna çerca el ꝑꞇegal mas lanca la pieꝺra q̄ nō faze el ꞇrabuq̄ꞇe 
        La q̈rꞇa man̉a ꝺł engēnio es q̄
        en logar ꝺe cōꞇ̈peſo ha cuerꝺas q̄ ſe
        ꞇraen por fuerça ⁊ por manos ꝺe
        omēs ⁊ eſte engēnio ꞇal nō lança
        las pieꝺras ꞇan g̈nꝺes cōmo los ꞇr̄s
        engēnios ſobreꝺicħs /· Enꝑo nō eᷤ
        meneſter ꞇāꞇo ꞇiēpo ꝑa armar eſte
        engēnio cōmo en los oꞇros ꞇres ſobreꝺicħs · aſſi q̄ eſte engēnio muchas uezes ⁊ mas amenuꝺo lāca q̄los
        oꞇros ꞇres ſobreꝺicħs /· Eꞇ pues q̄ aſſi es aq̄l q̄ çerca algū caſtiello/o alguā çibꝺaꞇ ſi la q̀ere ꞇomar por engēnios ꝺe pieꝺras ꝺeue pēſſar con
        grāꝺ acuçia ſi pueꝺe meior cōbaꞇir
        aq̄lla forꞇaleza lançāꝺo ꝺerecha mēꞇe/o lançāꝺo mas aluēne/o en man̉a
        meꝺian̉a enꞇre eſtas ꝺos/ o ꝺeue avn
        pēſſar ſi mas pueꝺe cōfonꝺer ⁊ ꝺānar los c̉cāꝺos lançāꝺo amenuꝺo ⁊
        mucḧs vezes/· Ca aſſi cōmo viere q̄
        mas cōuiene en ꞇoꝺas aq̄llas man̉as ſobreꝺichas ꝺe engēnios/· o
        en ꞇoꝺas aq̄llas man̉as ꝺe lançar q̄
        ꝺichas ſon/o en alguās/ o en algūa
        ꝺꝉꝉas poꝺra acomꞇ̉ el caſtiello/o la
        çibꝺaꞇ c̉caꝺa/· Ca ſi cōpliꝺa mēꞇe ſopiere ꞇoꝺas eſtas man̉as ꝺe engēnios ꝺłas q̈les fazemos mēçiō cōpliꝺa mēꞇe ſabra en q̈l man̉a por
        los engēmos q̄ lançā pieꝺras ſepueꝺe cōbaꞇir ⁊ ganar ꞇoꝺa forꞇaleza
        Ca ꞇoꝺa man̉a ꝺe engēnio/o es lāçaꝺor ꝺe pieꝺras/o es en algūa man̉a ꝺłas q̄ ſon ſobreꝺichas/ o ꞇomar pueꝺe raẏz/ o comīeço ꝺe aq̄llas
        ſobreꝺichas· Eꞇ avn cōuien̄e ꝺe ſaber q̄ ꞇan biē ꝺe noche cōmo ꝺe ꝺia
        ſe pueꝺē acomeꞇer las forꞇalezas
        c̉caꝺas por los engēnios q̄ lançan
        pieꝺras/· Emꝑo por q̄ vean en q̈l
        man̉a hā ꝺe lançar las pieꝺras ꝺe
        noche q̄ enbiā con los engēnios ſienpre ꝺeuē aꞇar algū fuego / o algun ꞇizon ençenꝺiꝺo cō la pieꝺra q̄
        enbiā ꝺe noche/· Ca por el ꞇizon ençenꝺiꝺo ⁊ aꞇaꝺo ala pieꝺra poꝺra pareſçer en q̈l man̉a fiere el engēnio ⁊ q̈l/o q̈nꞇ peſaꝺa pieꝺra ſe ꝺeue
        poner en la fonꝺa ꝺel engēnio       ꞇ
        res man̉as ꝺe cōbaꞇir
        las forꞇalezas c̉caꝺas fuerō pueſtas ꝺeſſuſo
        ꝺłas q̈les la vna era por cueuas conegeras la oꞇ̈ era por engēnios lançaꝺores ꝺe pieꝺras/· la ꞇ̉çera era por
        arꞇifiçios ꝺe maꝺera enpuxaꝺos ⁊ allegaꝺos alas muros ꝺła forꞇaleza
        c̉caꝺa/· Eꞇ pues q̄ aſſi es ꝺeſpues q̄
        ꝺixiemos ꝺel cōbaꞇimiēꞇo q̄ ſe faze
        por las cueuas conegeras o por los
        engēnios lançaꝺores ꝺe pieꝺras finca nos ꝺe ꝺez̉ ꝺł acomeꞇimiēꞇo q̄ ſe
        pueꝺe faz̉ por los arꞇifiçios ꝺe maꝺera
        enpuxaꝺos ⁊ allegaꝺos alos muros
        ꝺł caſtiello/oꝺła çibꝺaꞇ/· Eꞇ eſtos arꞇifiçios pueꝺē ſe aꝺos a q̈ꞇro man̉as
        Conuiene ꝺe ſaber acarn̉os/· Eꞇ avīnas/· Eꞇ aꞇorres/· Eꞇ amuſlos/· Eꞇ
        llamā carn̉o avna bouaꝺa ꝺe maꝺera
        la q̈l por q̄ la nō pueꝺā q̄mar cō fuego
        cubrē la cō cueros cruꝺos ⁊ ſo eſta bouaꝺa aſſi cubierꞇa ꝺe cueros ⁊ fuerꞇemēꞇe aꞇaꝺa ⁊ ꞇexiꝺa por q̄ la nō q̄brāꞇē
        cō pieꝺras ponē ꝺe ꝺenꞇro vna granꝺ
        viga q̄ha la cabeça enueſtiꝺa ꝺe fierro/·
        Eꞇ por enꝺe la llamā carn̉o/· Ca por razō ꝺł fiero q̄ ponē y· ha muy fuẻꞇe eꞇ
        muy·ꝺura fruēꞇe ꝑa ferir ⁊ faz̉ grāꞇ colpe
        Eꞇ eſta viga aꞇal aꞇan la cō cuerꝺas ⁊ cō
        caꝺenas ꝺe fierro ala bouaꝺa fecḧ ꝺe maꝺera ⁊ aman̉a ꝺe carn̉o ſe ꞇira aꞇras/· Eꞇ
        ꝺeſpues ꝺa muẏ fuẻꞇe colpe en los muroᷤ
        ꝺła forꞇaleza çercaꝺa aſſi q̄ los ronpē eꞇ
        los q̄brāꞇā/· Ca q̈nꝺo cō eſta viga ꞇal aſſi
        ferraꝺa ꝺen mucħs colpes en̄l muro aſſi
        q̄ ẏa las pieꝺras q̄ eſtā en̄l muro ſe comiēçan amoủ en la cabeça ꝺła viga fincan
        vn fierro aman̉a ꝺe foz por el q̈l las pieꝺras mouiꝺas ⁊ moliꝺas ſe arrācā ꝺł muro por q̄ mas aẏna ſea foraꝺaꝺo/· Eꞇ uale eſte arꞇifiçio ꝑa acomeꞇ̉ alguā forꞇaleza·pueſto q̄ nō pueꝺā llegar alos muros ꝺlꝉa /· Ca por q̄ eſta viga ha la cabeça aſſi ferraꝺa ꞇirā la afuera ⁊ ꝺeſpues
        enpuxā la aſſi q̄ pueꝺe ꝺe luēne ferir en
        los muros ꝺła forꞇaleza c̉caꝺa pueſto q̄
        el ꞇecho ſo q̄ eſtā los om̄s q̄ mueuē el
        carn̉o nō llegue faſta los muros/· Eꞇ ꝺeue ſer aq̄l ꞇecho ſo q̄ eſtā los om̄s q̄ enpuxā el carn̉o /o la viga muẏ biē g̈rniꝺo porq̄ aq̄llos om̄s q̄ eſtan en̄l nō pueꝺā ſer
        feriꝺos ꝺe ſaeꞇas nī ꝺe pieꝺras nī ꝺe oꞇ̈
        man̉a nīguā ꝺe nīgūa ꝑꞇe/· Mas aẏ oꞇro arꞇifiçio ꝑa acomeꞇ̉ las forꞇalezas
        çercaꝺas q̄ le llamā vīnas ⁊ oꞇ̊s llamā
        a eſte arꞇifiçio gaꞇa ⁊ faze ſe eſte arꞇificio q̈nꝺo las ꞇablas grueſſas ⁊ fuẻꞇes
        ſon biē iunꞇaꝺas ⁊ ꝺoblaꝺas /o ſe fazen
        ꝺos ꞇablaꝺos por q̄ las pieꝺras q̄ echarē
        ꝺeſſuſo nō pueꝺā q̄brāꞇar aq̄l arꞇifiçio⁊a vn cubrē le ꝺe cueros cruꝺos por q̄ nō
        le pueꝺā q̄mar Eꞇ ſoliē faz̉ eſte arꞇifiçio ꝺe ocho pies en ancho ⁊ ꝺe ſeze en
        luengo/· Eꞇ en alꞇo ꝺe ꞇanꞇos pies q̄
        los om̄s pueꝺā ẏ biē eſtar/· Eꞇ eſte arꞇifiçio ꝺe q̈nꞇiꝺaꞇ ꞇāꞇas  avn ꝺe maẏor es
        ꝺe g̈rneſçer muẏ biē ꝺe caꝺa ꝑꞇe ⁊ es ꝺe
        enpuxar faſta los muros ꝺła forꞇaleza
        çercaꝺa ſo el q̈l arꞇifiçio los om̄s q̄ ẏ eſtā
        cauā los muros ꝺła forꞇaleza ⁊en caſtiella aeſtos arꞇifiçios llamā gaꞇas/· Eꞇeᷤ
        eſte arꞇifizo muẏ ꝓuechoſo q̈nꝺo ꞇaleſ
        la forꞇaleza a caꝺaq̄ ſaſta los muros ſe
        pueꝺē enpucar ꞇal arꞇifiçio cōmo eſte 
        la ꞇ̉çera man̉ar ꝺe arꞇificio es ꞇorreᷤ
        o caſtiellos/·Ca ſi las forꞇalezas c̉caꝺaᷤ
        nō ſe pueꝺē ꞇomar par los carn̉os nī
        por las vīnas ſobreꝺichas ꝺeuē ꞇomarla meſura ⁊ el alꞇeza ꝺłos muros ꝺe aq̄lla forꞇaleza ⁊ ſegūꞇ aq̄lla meſma/ o
        avn ſegūꞇ mas aſꞇa meꝺiꝺa ſon ꝺe faz̉
        las ꞇorres/o los caſtiellos ꝺe maꝺera los
        q̈les caſtiellos ꝺeuē ſer cubierꞇos ꝺe cueros cruꝺos por q̄ nō gelos q̄mē cō fuego /· Eꞇ cō eſtos caſtiellos ꝺe maꝺera en
        ꝺos man̉as cōbaꞇē las forꞇalezas c̉caꝺas/·Lo p̀m̉o lançāꝺo pieꝺras/·Caſi
        el alꞇeza ꝺłos caſtiellos ſobrepuia al
        alꞇeza ꝺłos muros ⁊ ꝺłas ꞇorres ⁊ꝺłos
        caꝺahalſos ⁊ ꝺe q̈les q̀er oꞇras forꞇalezas q̄e ſtā en los muros pueꝺē las enꞇ̈r
        Ca aſſi ſe aurā los q̄ eſtā en los caſtiellos alos q̄ eſtā en las forꞇalezas cōmm̄
        ſe hā los q̄ eſtā en las forꞇalezas a aq̄llos q̄ eſtā en baxo o en la ꞇierra ⁊ aſſẏ
        los pueꝺe enꞇrar/Oꞇro ſſi en eſtos caſtielos ſe orꝺenā puēꞇes q̄ echā ſobre
        los muros por las q̈les puēꞇes vā faſꞇa los muros ꝺła forꞇaleza c̉caꝺa mas
        la alꞇeza ꝺłos muros en ꝺos man̉as
        ſe pueꝺe ꞇomar/·Lo p̀m̉o por ſonbra
        ca vn filo liuiano ꝺe çierꞇa meꝺiꝺa ꝺe
        palmos o ꝺe pies es ꝺe aꞇar ala ſaeꞇa
        ⁊ ꝺeuē lançar la ſaeꞇa faſta en çima ꝺł
        muro ꝺła ꞇorre/o ꝺła çibꝺaꞇ ⁊ ſegūꞇ
        la longura ꝺe aq̄l filo ſe pueꝺe ꞇomar
        la q̈nꞇiꝺaꞇ ꝺła ſonbra ⁊ en aq̄lla q̈nꞇiꝺaꞇ ꝺł filo ⁊ en la q̈l ſe ꞇoma la q̈nꞇiꝺaꞇ
        ꝺła ſonbra ꝺł muro es ꝺe alçar vn maꝺero en alꞇo ſegūꞇ la q̈nꞇiꝺaꞇ ꝺe aq̄lla
        ſonbra /· Eꞇ eſte maꝺ̉o fara ꞇā grāꝺ ſōbra en aq̄l alꞇo cōmo es el muro ⁊ ſegunꝺ la alꞇeza ꝺł maꝺ̉o ſe ꝺa el alꞇeza
        ꝺł mur ·Mas por q̄el ſol nō pareſce ſiēpre nīfaze ſonbra/·Ca alguās vezeᷤ
        eſta cubierꞇo ꝺe nuues·por enꝺe ꝺaremos oꞇra man̉a ꝺe ꞇomar el alꞇeza
        ꝺe caꝺa forꞇaleza/o ꝺe q̈l q̀er muro ꞇomeſſe vn maꝺ̉o o vna ꞇabla q̄ ſea ꞇan
        māna cōmo vn om̄ē ⁊ aq̄l om̄e acuya meꝺiꝺa es ꞇomaꝺa la ꞇabla echeſe
        en ꞇr̄ra ꞇenꝺiꝺo ⁊ alos pies ꝺł pongan
        la ꞇabla erziꝺa ⁊ aq̄l om̄ē caꞇe por ençima ꝺła ꞇabla faza el muro ⁊ ſi la ſu
        viſta ſobiere mas alꞇa q̄ el muro ꝺe q̄
        q̀ere ꞇomar la alꞇeza allegueſſe mas
        açerca ꝺł muro ⁊ ſi la viſta ꝺł oio ꝺeſcēꝺiere ⁊ fuere mas baxa aluēgeſſe maᷤ
        cō la ꞇabla en ꞇal man̉a q̄ caꞇanꝺo por
        ençima ꝺła ꞇabla vea la mas alꞇa ꝑꞇe
        ꝺł muro ca pueꝺe ſe ꝓuar por geomeꞇria q̄ ꞇanꞇo aẏa ꝺła cabeça ꝺł omē q̄
        aſſi ẏaze faſta el pie ꝺł muro/ Eꞇ avn pueꝺē ſſe meſurar las alꞇezas ꝺe
        los muros porlas reglas q̄ ſē ponē en
        el aſtrolabio ⁊ en̄l q̈ꝺrāꞇe mas ꝺeſto
        nō fazemos fuẻça · ca cūple q̈nꞇo alo
        p᷎ſenꞇe ꞇāꞇas coſas ꝺez̉ ꝺeſto q̈nꞇo cūple aeſta maꞇ̉ia/· La q̈rꞇa man̉a ꝺe
        arꞇificio lamā muſlos/· Eꞇ ſon eſtos
        muſlos vnos arꞇifiçios peq̄nos ſo loᷤ
        q̈les ſe encubrē los om̄s q̄ ꞇraē/ o enpuxā los caſtiellos ꝺe maꝺ̉a faſta loᷤ
        muros ꝺła forꞇaleza c̉caꝺa ⁊ pueꝺen
        por eſtos muſlos allegar los caſtielloᷤ
        faſta la forꞇaleza q̄ ꞇienē c̉caꝺa/· Eꞇ
        eſto q̈nꝺo aſſi fuere fecho en ꞇr̄s man̉as pueꝺe acomeꞇ̉ la forꞇaleza·ca q̄
        el caſtiello aſſi fecħ ꝑa cōbaꞇir la forꞇaleza ꝺeuemos penſſar ꞇr̄s coſas Cōuiene ꝺe ſaber la ꝑꞇe ꝺł caſtiello mas
        alꞇa q̄ los muros ⁊ los caꝺahalſos eꞇ
        las ꞇorrezilas ꝺła forꞇaleza q̄ q̀eren
        ꞇomar/· Eꞇ la ꝑꞇe meꝺian̉a ala q̈l q̀erē echar la puenꞇe ſobre los muros
        Eꞇ la ꝑꞇe mas poſtrim̉a ⁊ mas baxa
        ala q̈l ſe hā ꝺe llegar los muſlos ſoloᷤ
        q̈les eſtā los om̄s q̄ ꞇraē/o enpuxan
        los caſtiellos ꝺe maꝺ̉a/·Eꞇ q̈nꝺo aq̄l
        caſtiello o caſtiellos ſe llegarē q̈nꞇo
        ꝺeuē alos muros ꝺła forꞇaleza los c̉caꝺos aq̄llos q̄ eſtā en la ꝑꞇe mas alꞇa
        ꝺeuē lançar pieꝺras ⁊ faz̉ foẏr los q̄
        eſtā en los muros mas los q̄ eſtā en̄l
        ſoberaꝺo ꝺe meꝺio ꝺeuē echar puēꞇes ⁊
        acomeꞇer por los aꝺarues/· mas los q̄
        eſtā en la ꝑꞇe mas baxa ⁊ ſo los muſlos ſi puꝺierē llegar alos muros ꝺeuē
        cauar los ⁊ foraꝺar los por q̄ pueꝺā enꞇrar en la forꞇaleza c̉caꝺa/ Avn ſō meneſter balleſtas ⁊ arcos ⁊ engēnios ꝺe
        algarraꝺas ⁊ ꞇoꝺas las coſas ꞇales ſon
        ꝺe allegar por q̄ q̈nꝺo ꞇoꝺo fuere aꝑçebiꝺo /·aq̄lla ora ꝺeuē acomeꞇ̉ rezia mēꞇe la forꞇaleza/· Ca q̈nꞇo en mas man̉as ſe acomeꞇe la forꞇaleza ꞇāꞇo mas
        es eſpāꞇaꝺo el pueblo q̄ eſta c̉caꝺo ⁊ maᷤ
        ayna ſe ꞇoma la forꞇaleza/·       d
        eſpues q̄ ꝺixiemos ꝺła liꝺ
        cāpal ⁊ ꝺeꞇ̉minamos ꝺła liꝺ
        q̄ ſe fazia por los q̄ c̉cauan
        moſtrāꝺo q̄ los q̄ çercā las forꞇalezas
        ⁊ los caſtiellos en q̈l man̉a los ꝺeuen
        çercar ⁊ los ꝺeuē conbaꞇir/· En eſta
        ꝑꞇe q̄remos ꝺeꞇ̉minar ꝺła baꞇalla ꝺefenſſiua q̄ es ꝑa ſe ꝺefenꝺer los çercaꝺos · aſſi q̄ ꝺeſpues q̄ enſſēnamos en
        q̈l man̉a los q̄ çercan ꝺeuē acomeꞇer
        los c̉caꝺos q̄remos enſſēnar en q̈l loman̉a los c̉caꝺos ſe ꝺeuē ꝺefenꝺerꝺłos
        q̄ çercā/· Mas lo p̀m̉o q̄ faze mucħ ꝑa
        q̄ nō ſe ꞇome la çibꝺaꞇ c̉caꝺa ꝺe aq̄llos
        q̈ la çercā ⁊ lo q̄ mas faze paraq̄ los
        çercaꝺos lig̉a mēꞇe pueꝺā ꝺefenꝺer
        las forꞇalezas ⁊ ſaber en q̈l man̉a ſō
        ꝺe cōſtruẏr ⁊ ꝺe faz̉ los caſtiellos eꞇ
        las cibꝺaꝺes ⁊ las oꞇ̈s forꞇalezas por
        q̄ nō ſe pueꝺā cōbaꞇir lig̉a mēꞇe/·Eꞇ
        ſon çīco coſas ꝺe pēſſar en ꞇal façion
        ꝺłos caſtiellos ⁊ ꝺłas forꞇalezas por
        los q̈les las forꞇalezas ſon mas fuerꞇes ⁊ mas graues ꝺe ꞇomar/·Lo p̀m̉o ſon las forꞇalezas mas fuerꞇes
        ⁊ſon mas g̈ues ꝑa las cōbaꞇir por la
        naꞇ᷑a ꝺł logar/· Lo ſegūꝺo por los
        rēçones ꝺelos muros/· Lo ꞇ̉çero por
        los ꞇerraꝺos/·Lo q̈rꞇo por las arcas
        ⁊ por las ſaeꞇeras/·Lo q̀nꞇo por las
        carcauas/· Lo p̀m̉o por la naꞇ᷑a ꝺł
        logar las çibꝺaꝺes ⁊ las forꞇalezas ſō
        mas fuerꞇes ſi ſon aſſenꞇaꝺas en pēnas o en logares mas alꞇos aꞇales
        q̄ nīguō nō pueꝺa llegar aellos/o ſi
        la mar los c̉care/ o alguās laguās/ o
        rios /· Eꞇ por enꝺe en̄l comiēço q̈nꝺo
        ſon ꝺe funꝺar ⁊ ꝺe faz̉ las forꞇalezas
        por q̄ ſe pueꝺā ꝺefenꝺer ꝺłos q̄ la c̉cā
        ꝺe fuera ⁊ ꝺła baꞇalla ꝺꝉꝉos· es ꝺe pēſſar la naꞇ᷑a ꝺł logar·aſſi q̄ en ꞇal logar ſeā funꝺaꝺos q̄ por en aq̄l aſſēꞇamiēꞇo ſeā mas fuerꞇes/·Eꞇ ſi nō
        hā uagar ꝺe funꝺar las forꞇalezas
        ꝺe nueuo ⁊ alguōs ꞇeniēꝺo la yra ꝺłos
        ſēnores / oꞇemiēꝺo el ſēnorio ⁊ la ſan̉a
        ꝺł pueblo q̀erē ſe ꝺefenꝺer en algūā
        forꞇaleza / o ſi ouierē poꝺ̉io es ꝺe faz̉
        ꞇal forꞇaleza por q̄ la naꞇura ꝺł log̈rſea mas fuerꞇe ⁊ mas g̈ue ꝺe cōbaꞇir
         Lo ſegūꝺo las çibꝺaꝺes ⁊ las forꞇalezas ſon mas fuẻꞇes ꝑa nō ſer vençiꝺas por los cāꞇales ꝺłos muros/· Ca
        ſi la forꞇaleza ouiere los muros fecħs acāꞇos ⁊ arrēçones ſi cōꞇeſçiere
        q̄ los q̄ çercā lleguē alos muros ꝑa enꞇrar la forꞇaleza los q̄ eſtā c̉caꝺos maᷤ
        lig̉a mēꞇe ſe ꝺefienꝺē ꝺꝉꝉos ⁊ mas lig̉amēꞇe les pueꝺē faz̉ mal ⁊ ferir alos
        q̄ los çercan/· Ca por q̄ la çerca es fecha aeſq̀nas nō ſola mēꞇe las pueꝺē
        ferir ꝺe ꝺelanꞇe mas avn en las eſpalꝺas ⁊ ꝺe ꞇras pueꝺē ferir alos q̄lleguā ala forꞇaleza o alos muros/· Eꞇ
        por enꝺe ſon ꝺe faz̉ los muros ꝺłas
        forꞇalezas aeſq̀nas por q̄ſe pueꝺa la
        forꞇaleza meior ꝺefenꝺer/· Lo ꞇ̉cero
        q̄ faze la forꞇaleza mas fuerꞇe ꝑa ſe nō
        poꝺer enꞇrar ſon ꞇerraꝺos oꞇorres albarranas o muros çiegos fecħs ꝺeꞇierra/.Ca en la forꞇaleza q̄ es ꝺe faz̉
        nō ſola mēꞇe es ꝺe caꞇar la bonꝺaꞇ ꝺo
        eſta aſſenꞇaꝺa ⁊ q̄ ſeā los muros fecħs ꝺe eſq̀nas/·Mas avn c̉ca aq̄lla forꞇaleza ſon ꝺe fazer ꝺos muros arreꝺraꝺos algū poco· aſſi cōmo la c̉ca ⁊la barbacana q̄ aya anꝺamio enꞇre el vn muro ⁊ el oꞇro/· Eꞇ en el eſpaçio q̄ eſta enꞇre eſtos ꝺos muros es ꝺe pon̉ la ꞇierra
        q̄ ſacāꝺłas carcauas· las q̈les carcauaᷤ
        ſon ꝺe faz̉ enꝺerreꝺor ꝺła forꞇaleza ⁊
        ꝺłos muros/ o ſſi alli nō ouieſſe ꞇr̄ra
        ꝺeue ſe ꞇraer ꝺe oꞇra ꝑꞇe ⁊ ꝺeueſſe echar enꞇre el eſpaçio q̄ eſta enꞇre los
        ꝺos muros/· Eꞇ eſta ꞇierra es anſſiꝺe
        ꞇapiar q̄ amos los muros ſe fagā aſſi
        cōmo vn muro/·Ca pueꝺē ſe faz̉ ꞇorres albarranas ꝺła ꞇr̄ra q̄ ſeā biē feriꝺas ⁊ biē ꞇapiaꝺas ⁊ fazē la forꞇaleza
        mas fuẻꞇe/·Por la q̈lcoſa mucħ cunple faz̉ ꞇals̄ muros ⁊ ꞇals̄ ꞇorres albarranas ꝺe ꞇierra muẏ ꞇapiaꝺa/· Eꞇ
        eſto uale ꝑa ꝺefenꝺer la forꞇaleza q̄ ſe
        nō pueꝺa enꞇrar nī vençer por las pieꝺras ꝺłos engēnios/·Ca pueſto q̄
        ꞇoꝺo el muro ꝺe fuera fueſſe ꝺeſtroẏꝺo por las pieꝺras ꝺłos engēnios en
        ꝑo el muro q̄ eſta fecħ ꝺe ꞇierra muẏ
        ꞇapiaꝺo pueꝺe reſçebir los colpes ꝺłas
        pieꝺras ꝺłos engēnios ſin grāꝺ ꝺāno fuẏo/·Ca q̈nꝺo la pieꝺra ꝺł engēnio firiere en̄l muro ꝺe ꞇierra· por
        la blanꝺura ꝺła ꞇr̄ra finca ſe la pieꝺra ꝺenꞇro en la ꞇr̄ra ⁊ reſçibe la en
        ſi aſſi cōmo ſi ẏ fueſſe pueſta por mano ꝺe omē/·Ca ꝓuaꝺo es por muchas vezes q̄ los muros fecħs ꝺe ꞇierra ꞇapiaꝺa menos les enpeeſçe la pieꝺra ꝺł engēnio q̄ alos oꞇros muros
        q̄ ſon ꝺe pieꝺra/· Eꞇ eſte muro fecħ
        ꝺe ꞇierra ꝺeue ſer muẏ grueſſo·ca
        eſtonçe reſçibra en ſſi ꞇoꝺas las pieꝺ̈s
        ꝺł engēnio ſin grāꝺ ꝺāno/· Lo q̈rꞇo q̄
        faze las forꞇalezas mas fuerꞇes ſō ꞇorres ⁊ menas ⁊ caꝺahalſos·/ Ca ſienpͤ
        ſon ꝺe faz̉ en los muros ꞇorres ⁊ caꝺahalſos por q̄ ſe pueꝺa meior ꝺefēꝺer
        la forꞇaleza/· Eꞇ mayor mēꞇe ſonꝺe
        faz̉ las ꞇorres ⁊ los caꝺahallos anꞇe
        caꝺa vna ꝺłas puerꞇas ꝺła forꞇaleza
        ꝺła q̈l ꞇemē los enemigos q̄ la çerq̄n poꝺrā llegar aella/·Eꞇ anꞇe ꝺeſꞇas puerꞇas ſe ꝺeue pon̉ la puerta ꝺe
        la ꞇrayçiō q̄ eſta colgaꝺa cō caꝺenas ꝺe
        fierro ⁊ ella ꞇoꝺa cobierꞇa ꝺe fierro por
        q̄ nō pueꝺā enꞇrar los enemigos nī
        pueꝺā faz̉ ꝺāno cō el fuego/·Ca ſi los
        q̄ c̉can q̀ſierē llegar aq̄mar las puerꞇas ꝺela forꞇaleza/· eſta ꞇal puẻꞇa
        q̄ eſta anꞇe las oꞇras puẻꞇas gelo ꝺefenꝺra/·Oꞇro ſſi ſobre las puerꞇas
        ꝺła ꞇraẏçiō ꝺeue ſer el muro foraꝺaꝺo
        ꝺe g̀ſa q̄ la pueꝺā leuāꞇar arriba eꞇ
        baxar la caꝺa q̄ q̀ſierē/· Eꞇ por aq̄l logar pueꝺē lançar pieꝺras/· ⁊ echar agua por maꞇar el fuego ſi cōꞇeſçieſſe q̄ los enemigos puſieſſen fuego a
        las puerꞇas/· Lo q̈nꞇo q̄ faze las
        forꞇalezas mas fuerꞇo/ ⁊ peores ꝑa
        las enꞇrar es q̈nꝺo las carcauas ſon
        muẏ anchas ⁊ muẏ fonꝺas las q̈les
        carcauas ꝺeuē ſer llēnas ꝺe agua ſi
        ſſe poꝺiere faz̉ Eꞇ pues q̄ aſſi es en
        eſtas man̉as ſobreꝺichas ſonlas forꞇalezas mas fuerꞇes ⁊ peores ꝺe ꞇomar/·Eꞇ por enꝺr ꝺeuē caꞇar en̄l
        comiēço aq̄llos q̄ q̀erē faz̉ las forꞇalezas por q̄ las pueꝺā ꝺefenꝺer ꝺłos
        enemigos q̄ ꞇoꝺas eſtas coſas q̄ ꝺichas ſon/ o las mas ꝺꝉꝉas ſeā fecḧs
        en aq̄llas forꞇalezas por q̄ ſe pueꝺā
        meior ꝺefenꝺer/·       non abaſta ꝺez̉ en q̈l man̉a ſon ꝺe faz̉ las forꞇalezas ⁊ q̈les muros ꝺeuē
        auer ⁊ cōmo ꝺeuē ſer aſſenꞇaꝺas ſilnō ſopieremos cōmo ſonꝺe baſtec̉
        por q̄ nō pueꝺā ꝺe lig̉o ſer ꞇomaꝺas
        Eꞇ ꝺicho fue ꝺeſſuſo q̄ ꞇr̄s man̉as
        aẏ ꝑa ꞇomar las forꞇalezas/· Conuiene ꝺe ſaber/·Por fanbre ⁊ por
        ſeꝺ ⁊ por baꞇalla/· Eꞇ pues q̄ aſſi eᷤ
        en ꞇal man̉a ſon ꝺe baſteçer las forꞇalezas q̄ ꞇemē ꝺe ſer çercaꝺas por
        q̄ en nīgūa ꝺeſtas man̉as nō pueꝺā ſer vençiꝺas nī ꞇomaꝺas ⁊ por
        q̄ nō ſeā ꞇomaꝺas nī vençiꝺas por
        fanbre/· ꞇr̄s coſas ſon ꝺe penſſar⁊
        ꝺe ꝓueer/· Lo p̀m̉o q̄ el ꞇ̀go ⁊ el
        auena ⁊ el orꝺio ⁊ ꞇoꝺas las viāꝺaᷤ
        ⁊ gen̉al mēꞇe ꞇoꝺas las coſasa q̄ ꝑꞇeneſçē abaſtaſçimiēꞇo/· Eꞇ aq̄llas coſas q̄ ꝑꞇeneſçē ala uiꝺa ꝺłos omēs
        ꞇoꝺas ſon ꝺe ꞇraer ala forꞇaleza q̄
        ꞇeme ſer c̉caꝺa anꞇe q̄ ſea c̉caꝺa ꝺłos
        enemigos/· Eꞇ ſi hā ꞇemor ꝺe ſer c̉caꝺos anꞇe q̄ coian los fructos ꝺłos
        oꞇros logares mas c̉canos ſon ꝺe ꞇ̈er ꞇoꝺas aq̄llas coſas q̄ ſon meneſt̉
        ꝑa baſteſçimiēꞇo· por q̄ la forꞇaleza
        q̈nꝺo fuere c̉caꝺa nō pueꝺa aủ mēgua ꝺe viāꝺa/· Eꞇ aq̄llas coſas ꞇoꝺas
        q̄ ſe nō pueꝺē ꞇraer ala forꞇaleza/oſi ſe pueꝺē ꞇraer ⁊ nō ſon muẏ ꝓuechoſas al caſtiello/o ala çibꝺaꞇ c̉caꝺa
        ꞇoꝺas ſon ꝺe q̄mar por fuego · por q̄
        los c̉caꝺores q̈nꝺa vinierē ac̉car nō
        ſe pueꝺā aꝓuechar ꝉꝉas nī pueꝺan
        ꝺłos bienes ꝓp̀os ꝺła forꞇaleza c̉caꝺa
        aꝓuechar ſe ꝑa la cōbaꞇir/· Eꞇ ſi ꞇemē ꝺe ſer ç̉caꝺos por mucho ꞇiēpo ⁊ q̄
        la çerca les a aꝺurar luēga mēꞇe/·
        enꞇre ꞇoꝺas las oꞇras coſas ꝺe q̄ ꝺeuē
        baſteçer la forꞇaleza ⁊ el caſtiello ꝺeuē la baſteçer maẏor mēꞇe ꝺe mijo
        Ca el mijo menos ſe poꝺreſçe ⁊ mas
        ꝺura q̄ ꞇeꝺos los oꞇ̊s g̈nos/· Avn ꝺeuēſe baſteçer ꝺe g̈nꝺ cōplimiēꞇo ꝺe carnes ſalaꝺas ⁊ ꝺe mucha ſal/·Calamucheꝺūbre ꝺła ſal mucho es ꝓuechoſa
        ⁊ amuchas coſas vale ⁊ p᷎ſta en la forꞇaleza çercaꝺa/·Lo ſegūꝺo en baſtecienꝺo el caſtiello/o la cibꝺaꞇ q̄ ꞇeme
        ꝺe ſer c̉caꝺa nō ſola mēꞇe es ꝺe pēſſar
        q̈nꞇo ala vianꝺa q̄ ſea ẏ ꞇraẏꝺo g̈nꝺ
        conplimiēꞇo ꝺe vianꝺas ala forꞇaleza q̄ ꞇeme ꝺe ſer çercaꝺa/· Mas avn
        han ꝺe ꞇen̉ miēꞇes q̄ las vianꝺas q̄ ꞇ̈xierē q̄ ſeā biē ꝑꞇiꝺas por las cōpānas
        ⁊ por ſabios ꝺeſpēſſeros/·  Onꝺe ſi puꝺiere ſer q̈nꝺo la çibꝺaꞇ c̉caꝺa es muẏ
        g̈nꝺe ⁊ nō pueꝺe aủ uianꝺa ꝺe fuera
        en caꝺa uarrio ꝺłas çibꝺaꞇ ꝺeuē ſer
        pueſtas las vianꝺas en orrios ⁊ en
        alholis publicos /· Eꞇ ꝺeuē ſer ꝺiſpēſſaꝺas ⁊ ꝑꞇiꝺas ꞇēpraꝺa mēꞇe ⁊ eſcaſſa mēꞇe por muẏ ſabios ꝺeſpēſſeros
        Eꞇ ſi la forꞇaleza çercaꝺa es peq̄na
        nō es g̈ue coſa ꝺe faz̉ eſto/· Ca nō aꝓuecha naꝺa ꞇraer muchas vianꝺas
        ſi nō fuerē ꝑꞇiꝺas cō ꞇenp̈miēꞇo eꞇ
        eſcaſſa mēꞇe/· Lo ꞇ̉çero es ꝺe ꝓueer en ꞇales coſas q̄ las ꝑſſonas flacas ⁊ ſin ꝓuecho q̄ nō ſon ꝓuechoſas
        ꝑa ꝺefenꝺer la forꞇaleza ſeā enbiaꝺas fuera aoꞇ̈ ꝑꞇe ſi ſe pueꝺe fazer
        Ca ꞇales ꝑſſonas gaſtā ⁊ comē aq̄llo
        q̄ ꝺeuie ſer ꝺaꝺo alos ꝺefenꝺeꝺores
        Oꞇro ſſi ſi ouierē mieꝺo ꝺe vianꝺas
        mēgua las beſtias q̄ ſon ꝺenꞇ̊ en
        la forꞇaleza c̉caꝺa las q̄ pueꝺē bien
        eſcuſar ſon ꝺe maꞇar ꝑa com̉/o ſon
        ꝺe ſalar ſiſon cōuenibles ꝑa comer
        Eꞇ avn en ꞇal caſo ꝺo ꞇemē ꝺe g̈nꝺmēgua muchas beſtias ſon ꝺe com̉
        q̄ oꞇra miēꞇe nō ſon ꝺe com̉ nī es vſo
        ꝺłas com̉/· Viſto en q̈l man̉a la
        forꞇaleza c̉caꝺa ſe eſcuſa ⁊ ſe g̈rꝺa q̄
        nō ſea ꞇomaꝺa por fanbre ꝺe lig̉o pueꝺe pareſçer cōmo ſe ꝺeua aủ por q̄
        nō ſea ꞇomaꝺa por ſeꝺ/·Ca anꞇe q̄ſean c̉caꝺas ꝺeuē ꝓuer ſe q̄ en ꞇal
        forꞇaleza ſe ençierrē en q̄ aẏa g̈nꝺ
        cōplimiēꞇo ꝺe aguas ⁊ ſi ẏ nō ouieren fuēꞇes ꝺeuē faz̉ pozos/· Eꞇ ſẏ
        por auēꞇura el logar es ꞇā ſeco q̄ nō
        pueꝺa ẏ auer poço pueꝺē ſe aẏ faz̉
        ciſt̉nas ⁊ algibes en q̄ coiſgā elagua
        q̄ viene ꝺł çielo por q̄ pueꝺā aủ agua
        ⁊ el agua ꝺel çielo cunpla la mēgua
        ꝺłas oꞇras aguas/· Eꞇ ſi la forꞇaleza
        c̉caꝺa fuere çerca ꝺła mar ⁊ nō poꝺierē aủ ſi nō agua ſalaꝺa por q̄ el agua
        ꝺulçe ba muẏ luēne ⁊ nō la pueꝺen
        ꞇomar por los enemigos q̄ la ꞇienē
        c̉caꝺa · Eſtonçe pueꝺē el agua ſalaꝺo faz̉ ꝺulçe colanꝺo la por la çera
        ⁊ fazienꝺo pellas hueças ⁊ echanꝺo
        las en̄l agua ſalaꝺa · el agua q̄ enꞇra
        en ellas es ꝺulçe/· Ca ſegūꞇ el pħo
        en̄l libro ꝺłos meꞇaurores ꞇoꝺa agua ſalaꝺa q̄ paſſa por los foraꝺilloᷤ
        menuꝺos ꝺła çera ꞇoꝺa ſe ꞇorna ꝺulçe/· Eꞇ avn cōuiene ꝺe ꞇraer ⁊ ꝺe acarrear vinagre ⁊ vino en grāꝺ abōꝺāça ala forꞇaleza q̄ ꞇeme ſer c̉caꝺa por q̄
        beuienꝺo agua ſola los liꝺiaꝺores enflaq̄ſçer ſe ẏan en ꞇāꞇo q̄nō poꝺriā ꝺefēꝺer ſe ꝺłos enemigos/· Moſtraꝺo q̈les remeꝺios ſe ꝺeuē ꞇomar conꞇ̈ la fābre ⁊ cōꞇ̈ la ſeꝺ/· Por las q̈les coſas laᷤ
        forꞇalezas c̉caꝺas ſe ſuelē ꞇomar ⁊ vēçer finca ꝺe ver q̈les remeꝺios ſon ꝺe
        poner por q̄ la forꞇaleza c̉caꝺa nō ſe
        pueꝺa vençer por baꞇalla/· Eꞇ pues q̄
        aſſi es ꝺeuen ſe ꞇraer ala çibꝺaꞇ/o al
        caſtiello q̄ꞇeme ꝺe ſer c̉caꝺo pieꝺra ſufre pez ⁊ oleo ⁊ raſina en grāꝺ anbōꝺāça ꝑa q̄mar los engēnios/· Eꞇ cōuiene avn ꝺe ꞇraer ala forꞇaleza q̄
        ꞇeme ꝺe ſer c̉caꝺa mucha llena ⁊ mucho fierro ⁊ en grāꞇ abonꝺaça por q̄
        les nō fallezca aſſi q̄ ꝺła maꝺ̉a pueꝺan faz̉ aſtas ꝑa las ſaeꞇas ⁊ ꝑa los ꝺarꝺos ⁊ ꝑa las lanças ⁊ avn q̄ pueꝺā faz̉
        caꝺahalſos los q̄ fezierē meneſt̉ en
        la forꞇaleza · Eꞇ ꝺł fierro pueꝺā refaz̉ las armas ⁊ faz̉ fierros ꝺe ꝺarꝺos eꞇ
        ꝺe ſaeꞇas ⁊ las oꞇras coſas q̄ſon meneſt̉
        ꝑa q̄ſe pueꝺā ꝺefenꝺer ꝺłos enemigos
        q̄ los çercā olos ꞇienē c̉caꝺos/· Eꞇ avn
        es mucħ ꝓuechoſo el mucħ fierro aloᷤ
        q̄ eſtā çerꞇaꝺos ꝑa ꝺeſtroẏr los heꝺifiçios aſſi cōmo ꞇorres ⁊ gaꞇas ꝺe maꝺera
        ⁊ engēnios ⁊ algarraꝺas ꝺe aq̄llas q̄
        los ꞇienē c̉caꝺos aſſi cōmo pareſçra
        mas cōpliꝺa mēꞇe en̄l capło q̄ ſe ſigue
        Eꞇ avn guyias ⁊ pieꝺras mucḧs ſō
        ꝺe ꞇ̈er ala forꞇaleza en grāꝺ cōplimiēꞇo porq̄ ꞇales coſas ſon mas rezias eꞇ
        meiores ꝑa lançar/· Eꞇ ꝺeſtas pieꝺras
        ꞇales ꝺeuen finchir los muros ⁊ las ꞇorres ꝺłas forꞇalezas c̉caꝺas/· Eꞇ avn
        es meneſter mucha cal fecha poluo ⁊
        cōuiene ꝺela ꞇraer en granꝺ abonꝺāça ꝺonꝺe q̀er q̄ la poꝺierē faz̉ ala forꞇaleza/· Eꞇ cōuiene ꝺe finchir ꝺlꝉa
        muchas vaſigas ꝺe ꞇr̄ra aſſi cōmo ꞇinaias ⁊ canꞇaros ⁊ oꞇ̊s belhezos q̈ls̄
        q̀er·/aſſi q̄ q̈nꝺo llegarē alos muros
        los q̄ c̉can q̄ pueꝺā lancar les la cal ꝺeſuſo en los cāꞇaros·los q̈les cāꞇaros q̄braꝺos ſale la cal ⁊ çiega los oios ꝺe
        los enemigos q̄ ꞇienen c̉caꝺa la forꞇaleza /· Eꞇ ꞇā grāꝺ ꝺāno les faze q̄ aſſi cōmo çiegos nō veẏen q̀en les fierenī aq̀en hā ꝺe ferir/· Eꞇ avn es meeſter grāꝺ cōplimiēꞇo ꝺe neruios ⁊ ꝺe
        ſogas ꝺe cānamo en la forꞇaleza q̄ꞇeme ꝺe ſer çercaꝺa ꝑa las balleſtas ⁊ ꝑa
        los arcos ⁊ ꝑa las oꞇras coſas q̄ fazen
        meneſter Eſi por auenꞇ᷑a falleſçierē
        los neruios en logar ꝺꝉꝉos pueꝺen ꞇomar las çerneias ⁊ las colas ꝺꝉꝉos cauallos ⁊ los cabellos ꝺłas mugr̄s Ca
        cuēꞇa vegeçio q̄ q̈nꝺo alos romanos falleſçierō los neruios ⁊ nō poꝺiē aꝺobar
        los engēnios ꝑa ſe ꝺefenꝺer ꝺłos enemigos/· las mugr̄s ꝺe roma corꞇaron
        ſe los cabellos ⁊ ꝺierō los aſus mariꝺos ꝺłos q̈les cabellos fezierō ſogas
        ⁊ refezierō los engenios ⁊aſſi enpuxarō ⁊ arreꝺrarō ꝺeſſi los enemigos/·
        Ca ꝺize vegeçio q̄ mas q̀ſierō aq̄llas
        buenas mugr̄s muẏ caſtas beuir con
        ſus mariꝺos ꞇraſq̀laꝺas q̄ nō ẏr cō ſus
        enemigos cō cabellos/·Avn ſon mͤneſꞇer en las forꞇalezas cuernos ꝺe beſꞇias ꝑa apareiar las balleſtas ⁊ los arcos/· Eꞇ avn ſon meneſter cueros cruꝺos ꝑa cobrir los engēnios ⁊ las gaꞇas ⁊ los oꞇros arꞇifiçios por q̄los nō
        pueꝺā q̈mar los engēnios ·Por eſtas
        cauꞇelas ⁊ por aq̄llas coſas q̄ ſon ꝺicḧs
        ſe poꝺrā ꝺefenꝺer los q̄ eſtan çercaꝺos
        por q̄ las ſus forꞇalezas nō ſeā ꞇomaꝺas
        nī vençiꝺas por baꞇalla ꝺe ſus enemigoᷤ/       
        onꞇaꝺas ſon ꝺeſuſo ꞇr̄s man̉as eſpeçiales ꝺe acomeꞇ̉
        las forꞇalezas çercaꝺas ꝺe
        las q̈les/·La vna era por cueuas coneg̉as o por carreras ſoꞇerrānas/·  Eꞇ
        la oꞇra era por engēnios lançaꝺeros ꝺe
        pieꝺras/·E la ꞇ̉çera man̉a por
        arꞇifiçios·aſſi cōmo caſtiellos ⁊ gaꞇasꝺe
        maꝺera enpuxaꝺos faſta los muros ꝺł
        caſtiello/o ꝺła çibꝺaꞇ c̉caꝺa ·Por la q̈l
        coſa ſi ẏa enſſēnamos por las man̉as
        ſobreꝺicḧs aq̄llos q̄ çercā cōmo hā ꝺe
        acomeꞇēr alos q̄ eſtan c̉caꝺos/· fincanos ꝺe ꝺemoſtrar en q̈l man̉a los q̄ eſtā
        çercaꝺos ſe pueꝺē ꝺefenꝺer ꝺe aq̄llos q̄
        los çercan ⁊ ꝺłas man̉as en q̄ los çercan/· Eꞇ pues q̄ ſſi es p̀m̉a mēꞇe
        ꝺiremos ꝺłos remeꝺios q̄ ſe pueꝺē poner cōꞇ̈ aq̄lla man̉a ꝺe acomeꞇ̉ q̄ es
        for cueuas coneg̉as/ o por carreras ſoterrānas/· Eꞇ poꝺemos cōꞇ̈ eſto poner
        ꝺos remeꝺios/·El vno es afonꝺāꝺo much las carcauas ⁊ finchiēꝺo las ꝺe
        agua ca ſi c̉ca ꝺła forꞇaleza çercaꝺa fuerē las carcauas llēnas ꝺe agua ⁊ muẏ
        fonꝺas enbargā ſſe los q̄ çercā por q̄ nō
        pueꝺā acomeꞇ̉ los q̀eſtā c̉caꝺos por carꞇeras ſoꞇerrānas/· Eꞇ pueſto avn q̄laᷤ
        carcauas nōſe pueꝺa finchir ꝺe aguaſi fuerē muẏ fonꝺas ⁊ muẏ anchas conpliꝺa mēꞇe ſe enbargā las cueuas ſoꞇerrānas q̄ nō pueꝺā paſſar por ellas por q̄ en
        eſta man̉a ꝺe cōbaꞇemiēꞇo nōſe pueꝺē
        cōbaꞇir las forꞇalezas c̉caꝺas ſi las ꝺicħas careras ſorerrānas nō fueſfē muẏ
        mas fonꝺas q̄ las carcauas/·Pues
        q̄ aſſi es la forꞇaleza q̄ ſe ha ꝺe ꝺefenꝺero eſta aſſenꞇaꝺa ſobre pēna firme/· Eꞇ
        eſtōçe nō ſe pueꝺe acomeꞇ̉ por carreras
        ſoꞇerrānas por la ꝺureza ꝺła pēna q̄ ſe
        nō pueꝺe cauar/o eſta la forꞇaleza aſſenꞇaꝺa ſobre pēna blanꝺa q̄ ſe pueꝺe
        biē ꝺolar ⁊ foraꝺar/ o eſta aſſenꞇaꝺa ſobre ꞇr̄ra q̄ ſe pueꝺe ꝺe lig̉o cauar ⁊ eſtōçe es ꝺe enforꞇaleçer el caſtiello/o la
        çibꝺaꞇ afonꝺāꝺo mucħ las carcauas por
        q̄ nō pueꝺā paſſar por las cueuas coneg̉as aacomeꞇ̉ la forꞇaleza/· El ſegūꝺo remeꝺio cōꞇ̈ las cueuas coneg̉as
        ⁊ cōꞇ̈las carreras ſorerrānas es ꝺe faz̉
        vna forꞇaleza c̉caꝺa/ oꞇra carrera q̄ reſponꝺa ala carrera ſoꞇerrāna q̄ es fecḧ
        ꝺłosq̄ çercā·caſi la forꞇaleza çercaꝺa
        nō ha cueuas muẏ fonꝺas nī las hallēnas ꝺe agua·por la q̈l coſa ꞇemē ꝺel
        comeꞇemiēꞇo por las cueuas coneg̉aᷤ
        ꝺeuē penſſar cō grāꝺ acuçia los c̉caꝺos
        ſi puꝺierē veer q̄ llegā la ꞇr̄ra ꝺe alg̈ꝑꞇe/o ſi por alguās ſēnales puꝺierē
        conoſçer q̄ los q̄ cercā comiēçā afaz̉
        cueuas coneieras/· Eꞇ q̈nꝺo eſto enꞇē
        ꝺierē luego ſin ꝺeꞇenimiēꞇo nīguno
        ꝺeuē faz̉ oꞇras cueuas ſoꞇerrānas q̄
        reſponꝺā a aq̄llas cueuas coneieras
        q̄ vengā ꝺerecha mēꞇe conꞇ̈ ellas/· Enꝑo aſſi lo ꝺeuē faz̉ q̄ aq̄llas carreras
        ꝺeſçēꝺā cōꞇ̈ aq̄llas q̄ fazē los q̄ çercan
        Eꞇ eſtōçe por aq̄llas aſſi foraꝺaꝺas ꝺe
        las q̈les fizierō vna ꝑꞇe los q̄ çercan
        ⁊ oꞇra fezierō los c̉caꝺos ſe ꝺeue acomeꞇ̉ la baꞇalla cōꞇinuaꝺa mēꞇe por q̄los
        q̄ cercā nō pueꝺā enꞇrar por aq̄llas carreras ala forꞇaleza/· Avn ꝺeuē los c̉ca
        ꝺos çerca elcomiēço ꝺłas carreras ſoꞇerrānas auer ꞇīnas ꝺe llēnas ꝺe ag̈
        o ꝺe orīnas/· En q̈nꝺo liꝺiā conꞇ̈ los
        q̄ los çercā ꝺeuē fingir q̄ fuyē ⁊ ꝺeuē
        ſalir ꝺe aq̄lla cueua la q̈l coſa fecħ ꞇoꝺa aq̄lla agua / o aq̄lla orina aſſẏ ayūꞇaꝺa ꝺeuē la echar ſobre los q̄ c̉canq̄
        eſtan las cueuas coneieras/· Ca mucħos ꝺe aq̄llos q̄ çercarō en̄l nr̄o ꞇienporeſçibierō grāꝺ peligro ꝺeſto/·Por la
        q̈lcoſa ſi eſto algūa vegaꝺa fue fecho
        nō ꝺeuemos cuẏꝺar q̄ ſe nō pueꝺa faz̉ oꞇ̈ vegaꝺa/· Viſto en q̈l man̉aauemos ꝺe cōꞇrallar ala baꞇalla fecha
        por los engenios q̄ lançā las pieꝺras
        Eꞇ poꝺemos ꝺar conꞇ̈ los engeniōs q̈ꞇro man̉as ꝺe acorro/·La p̀m̉a es q̄
        alguās vegaꝺas ſalga aꝺeſora ꝺela
        forꞇaleza c̉caꝺa grāꝺ mucheꝺūbre ꝺe
        om̄s armaꝺos ⁊ acomeꞇā al engēnio
        ⁊ aq̄llos q̄ eſtā con el/· Eꞇ Anꞇe q̄ pueꝺa la hueſte acorrer a ꝺefenꝺer le
        q̄mē le co fuego/·Mas ſi nō oſan ſalir
        los q̄ ſon c̉caꝺos ꝺe aq̄lla forꞇaleza
        eſtonçe encubiẻꞇa mēꞇe ꝺe noche
        ꝺeuē echar alguōs por los muros aꞇaꝺos cō cuerꝺas los q̈les lieuē fuego aſconꝺiꝺa mēꞇe en ꞇal man̉a q̄
        los oꞇros nō ſe aꝑçibā ꝺꝉꝉo ⁊ pongā
        fuego alengēnio/· Eꞇ eſto fecħ los
        ꝺeſuſo reſçibā los por cuerꝺas ala forꞇaleza/· La iij° man̉a ꝺe ꝺeſtroẏr los engēnios ⁊ las algarraꝺas
        es faz̉ ſaeꞇas q̄llamā ruecas ⁊ eſta
        ſaeꞇa es ē meꝺio hueca· aſſi cōmo ſi
        fueſſe cauaꝺa/· en la q̈l ꝺeue ſer pueſto fuego ꝺe alq̀ꞇrā q̄ es fecho ꝺe olio
        ⁊ ꝺe pieꝺra ſufre ⁊ ꝺe pez ⁊ ꝺe raſina
        El q̈l fuego buelꞇo en eſtopa llamarōle los liꝺiaꝺores anꞇigos ençēꝺemiēꞇo/·Eꞇ eſta ſaeꞇa enuiaꝺa por muẏ
        fuẻꞇe balleſta/al· engēnio muchas
        vegaꝺas le q̄ma/·La q̈rꞇa man̉a ꝑa
        ꝺeſtroẏr los engēnios q̄ lançā las pieꝺras es faz̉ oꞇros engēnios ꝺe ꝺēꞇro q̄ lançē aellos ⁊ los ꝺeſtruẏā Mas enꞇre ꞇoꝺos los oꞇros remeꝺios
        eſte es el meior ꝺeſpues q̄ es fecho
        el engēnio ꝺłos ꝺe ꝺenꞇro faz̉ le vna
        fonꝺa cō caꝺenas ꝺe fierro/o ꞇexiꝺaꞇe fierro/· Eꞇ c̉ca ꝺe aq̄l engēnio ꝺeuē
        faz̉ vna fragua en q̄pongā vn grāꝺ
        peꝺaço ꝺe fierro ⁊ eſcaliēꞇē le faſta q̄
        ſea biē blāco/·Eꞇ ꝺeſpues q̄ fuere bīe
        blanço pōgan le ſobre la fonꝺa q̄ eſta
        ꞇexiꝺa ꝺe fierro ⁊ lançē le al engēnio
        ꝺe fuera o aoꞇ̊ q̈lſe q̀r arꞇifiçio ꝺe
        maꝺ̉a ⁊ q̄mar le ha/· Eꞇ conꞇra eſto
        nō valē naꝺa los cueros cruꝺos nī
        la maꝺ̉a nō ſele pueꝺe ꝺefenꝺer caꞇoꝺa coſa fecha ꝺe maꝺ̉a ſe pueꝺe q̄mar en eſta man̉a/· Mas avn aẏ oꞇras muchas cauꞇelas ꝑꞇiculares
        q̄ valē ꝑa ꝺefenꝺer ſe ꝺelas pieꝺras
        ꝺłos engēnios aſſi cōmo ſarmiēꞇos
        o ꞇierra cauaꝺa·mas por q̄ eſtas coſas ꞇales ſon muchas ⁊ nō las pueꝺe
        om̄e cōpliꝺa mēꞇe cōꞇar ꝺexamos las
        aiuẏzio ꝺe om̄s ſabios/· Moſtraꝺo ē
        q̈l man̉a nos poꝺemos ꝺefenꝺer ꝺłas
        cueuas coneieras ⁊ ꝺłos engēnios q̄
        lançā las pieꝺras/· fincā nos ꝺe ꝺemoſtrar en q̈l man̉a nos poꝺamos ꝺefēꝺer ꝺłos oꞇros arꞇifiçios q̄ pueꝺē ſerenpuxaꝺos alos muros ⁊ alas menas ꝺła forꞇaleza çercaꝺa/· Eꞇ aeſto
        valē ꞇoꝺas aq̄llas coſas q̄ ꝺixiemos
        ꝺeſſuſo ꝑa ꝺeſtroẏr los engēnios/·
        Ca aſſi cōmo ſe pueꝺē ꝺeſtroyr los
        engēnios por arrebaꞇaꝺo ⁊ aſcōꝺiꝺo
        acomeꞇemiēꞇo ꝺłos q̄ eſtā çercaꝺos
        ⁊ por om̄s echaꝺos ꝺe noche encubierꞇa mēꞇe ⁊ por ſaeꞇas q̄ lançē fuego
        fuerꞇo/ ⁊ por oꞇros engēnios q̄ lançē pieꝺras conꞇ̈ los ꝺe fuera a por fonꝺas ꞇexiꝺas ꝺe fierro q̄ lançē peꝺaos ꝺe fierro ençeꝺiꝺos/· Eꞇ aſſi en ꞇo
        as eſtas man̉as ſe pueꝺē ꝺeſtroyr
        q̄mar los engēnios ⁊ los arꞇifiçios
        ꝺe maꝺ̉a · Eꞇ ſobre ꞇoꝺo eſto puaꝺo eᷤ
        q̄ mucħ mas vale q̄ oꞇra coſa ꝑa q̄marſtos arꞇifiçios ꝺe maꝺ̉a ſi fuerē lāçaꝺas pellas ꝺe fierro ençēꝺiꝺas por
        engēnios/ o en oꞇ̈ man̉a/· Enꝑo
        poꝺemos ꝺar ⁊ moſtrar aoꞇros eſpeçiales remeꝺios cōꞇ̈ eſtos arꞇifiçios ꝺe
        maꝺera·aſſi q̄ pongamos el lobo cōꞇ̈el carn̉o·ca ꝺixiemos ꝺeſſuſo q̄laviga q̄ha la cabeça ferraꝺa ꝑa ferir en
        los muros ꝺła forꞇaleza por la ꝺureza ꝺła cabeça es llamaꝺo carn̉oeꞇconꞇ̈ eſte carn̉o ſe pueꝺe faz̉ vn fierro coruo ꝺenꞇaꝺo ꝺe ꝺiēꞇes muẏ fuerꞇes ⁊ muẏ aguꝺos ⁊ aꞇaꝺo cō fuerꞇes cuerꝺas cō el q̈l prenꝺē ala cabeça ꝺł carn̉o/o ala cabeſça ꝺła viga ferraꝺa·la q̈l cabeſça preſa/ o enꞇoꝺoē
        ꞇoꝺo leuarā el carn̉o arriba/o aſſilo
        ꞇernā enforꞇaꝺo q̄ nō pueꝺa enpeeſçer alos muros ·/ por enꝺe los liꝺiaꝺores anꞇigos aeſte fierro llamarōelobo por q̄ cō ſus ꝺiēꞇes p᷎nꝺe el carn̉o
        Mas conꞇ̈ los caſtiellos ꝺe maꝺ̉a
        valen̄ mucho los peꝺaços ꝺe fierro ençenꝺiꝺos/· Enꝑo conꞇ̈ eſto ꝺaremos
        eſpeçial remeꝺio·/ ca pueꝺē ſe fazer
        cueuas coneieras ꝺe ꝺenꞇro ⁊ carreras ſoꞇerrānas ⁊ aſcōꝺiꝺa mēꞇe ſe
        pueꝺe cauar la ꞇierra por q̄ pueꝺā
        paſſar allenꝺe ꝺł caſtiello/ o ꝺła villa çercaꝺa/·la q̈l ꞇierra cauaꝺa conuiene ꝺe apoẏar biē el caſtiello/o
        la çerca por q̄ſe nō funꝺa por la g̈nꝺpeſaꝺura ꝺł/o ꝺlꝉa/· Mas conꞇ̈ las vīnas ⁊ cōꞇ̈ los muſlos/· avn valē mucħ los fierros ençēꝺiꝺos/· Enꝑo ſi por
        auēꞇura cōꞇeſçiere q̄ por eſtos arꞇifiçios fuerē foraꝺaꝺos los muros ꝺe
        la forꞇaleza çercaꝺa/· q̈nꝺo ꝺeſto ꝺubꝺarē anꞇe q̄ los muros ſeā foraꝺaꝺos çerca ꝺe aq̄llos muros ꝺeuē leuāꞇar alguōs caſtiellos ꝺe maꝺera/o ſi
        pueꝺē ꝺeuē faz̉ muros ꝺe pieꝺra aſſi
        q̄ ſi los q̄ çercā enꞇrarē ꝺe ꝺenꞇro ꝺła
        forꞇaleza ſeā reꞇeniꝺos ⁊ ençerraꝺoᷤ
        enꞇre aq̄llos muros aſſi q̄ ſe nō pueꝺā ꝺefenꝺer por el ençerramiēꞇo ꝺłos
        muros /· Eꞇ alli los maꞇarā apieꝺ̈s
        Enꝑo ꝺeuē ꞇener miēꞇes acucioſamēꞇe en ſu faziēꝺa·ca alguās vezeᷤ
        los q̄ çercā fazē ſe q̄ fuẏē/· Eꞇ aſſiporçelaꝺas ⁊ por engāno acomeꞇē la forꞇaleza q̄ ꞇienē çercaꝺa ⁊ por enꝺe nō
        ꝺeuē luego ſallir ꝺła forꞇaleza en
        pos ꝺłos enemigos nī ꝺexar la ꝺeſāparaꝺa maguer vean foẏr los enemigos·mas ꝺeuē poner en ella g̈rꝺa ⁊
        anꞇe ꝺeuē eſcuꝺrīnar las cōꝺiçions
        ꝺłos enemigos ſi ſon ẏꝺos/o ſi nō/oſi eſtā en çelaꝺa·aſſi q̄ lo q̄ nō pueꝺē
        aủ manifieſta mēꞇe aẏā lo por eſcuchas ⁊ por arꞇ̉as/·       
        N eſte poſtrim̉o capło q̄
        remos ꞇ̉ctar alguās coſas ꝺła baꞇalla ꝺłas naues·enꝑo nō cōuiene ꝺe
        nos ꝺeꞇener çerca eſto ꞇāꞇo· por q̄
        muchas coſas q̄ ꝺichas ſon en las oꞇras man̉as ꝺłas baꞇallas ſe poꝺran
        ꞇraer ⁊ aẏunꞇar aeſta liꝺ ꝺłas naues/· Mas çerca eſta man̉a ꝺe liꝺiar p̀m̉a mēꞇe es ꝺe veer en q̈l man̉a es ꝺe
        faz̉ la naue·cala naue mal fecḧ por
        peq̄na baꞇalla ꝺłos enemigos ꝺe lig̉o pereſçe/· Eꞇ pues q̄ aſſi es cōuiene ꝺe ſaber q̄ ſegūꞇ q̄ ꝺize vegeçio q̄ los maꝺ̉os q̄ ſe ꝺeue faz̉ la naue
        nō ſon ꝺeꞇaiar en q̈l ſi q̀er ꞇp̄o/·ca en̄l
        ꞇiēpo ꝺł março ⁊ ꝺł abril en q̄ el humorcomiēça ꝺe abonꝺar ⁊ ꝺe creſçer en
        los arboles nō es bueno ꝺe ꞇaiar los
        arboles ꝺłos q̈les ꝺeue ſer fecha la
        naue/· Mas en̄l ꞇp̄o ꝺł iullio ⁊ꝺł agoſto/o en algū oꞇro ꞇp̄o · por q̈los humor̄s
        ꝺłos arbols̄ ſe ſecā ſon ꝺe ꞇaiar los maꝺeros ꝑa eſta façiō ꝺła naue/·Oꞇroſſi
        ꞇaiaꝺos los maꝺeros nō es luego ꝺe fazer la naue ꝺꝉꝉos/· Mas p̀m̉o los arboles ꝺeuē ſer ſerraꝺos ⁊ ꝑꞇiꝺos por ꞇablas ⁊ por algū ꞇiēpo ſon ꝺe ꝺexar q̄ eſꞇē aſſi porq̄ ſe pueꝺā ſecar/· ca ſila naue ſefaze ꝺe maꝺera verꝺe q̈nꝺo el
        humor naꞇural ꝺꝉꝉos ſe va ⁊ ſe ſeca·
        los maꝺ̉os ſe encogē ⁊ faze ſe avenꞇ᷑as en las naues ⁊ nīguā coſa nō pueꝺe
        ſer mas ꝑigloſa enlas naues q̄ eſtas
        aberꞇ᷑as · por q̄ graue coſa es ꝺe ꞇener
        miēꞇes aeſꞇas ꝺos coſas en vno ala baꞇalla ꝺłas naues ⁊ alꝑiglo ꝺłasaberꞇuras/· porlas q̈les la naua pueꝺe pereſçer/· viſto enq̈l man̉a es ꝺe ꞇaiar la maꝺera· ⁊ en q̈l man̉a es ꝺeg̈rꝺar ⁊ ꝺe pon̉ aſecar por q̄ ꝺlꝉa ſe pueꝺa faz̉ la naue cōuenible mēꞇe/· finca
        ꝺe veer cōmo ſon ꝺe acomeꞇ̉ las baꞇallas en la naue biē fecha ⁊ biē formaꝺa· ca la baꞇalla ꝺłas naues aſemeiāça ꝺe liꝺiar en alguās coſas cō la baꞇalla ꝺła ꞇr̄ra/· Ca aſſi cōmo enla baꞇalla ꝺła ꞇr̄ra · cōuiene q̄ los liꝺiaꝺores
        ſeā biē armaꝺos ⁊ avn q̄ ſe ſepā bien
        cobrir ⁊ g̈rꝺar ꝺłos colpes ⁊ q̄ ſepā ferir alos enemigos/· Bien aſſi ꞇoꝺas
        eſtas coſas fazen meneſter en la baꞇalla ꝺła naue/· Anꞇe cōuiene q̄ en
        eſta baꞇalla ꝺła naue ſean los om̄s·
        meior armaꝺos q̄ en la ꝺła ꞇierrapor
        q̄ los liꝺiaꝺores ꝺła mar eſtē firmes
        ⁊ mueuē ſe muẏ poco/· Eꞇ por enꝺe
        meior pueꝺē ſofrir el peſo ꝺłas armas/·Porla q̈l coſa las armaꝺuras ꝺellos ꝺeuē ſer mas peſaꝺas/· Enꝑo q̈nro ꝑꞇeneſçe alo p᷎ſenꞇe poꝺemos conꞇar ꝺiez coſas/· por las q̈les los liꝺiaꝺores ꝺła mar pueꝺē acomeꞇer ⁊ vēçer aſus enemigos/· Lo p᷎m̉o es
        fuego fuerꞇe q̄ ellos llamā en ençēꝺimiēꞇo o fuego ꝺe alq̀ꞇrā/ca cōuine ꝺe auer en las naues mucha uſija ꝺeꞇierra aſſi cōmo cāꞇaros ⁊ o
        las ⁊ oꞇros belhezos ꞇales ⁊ q̄ſean
        llenos ꝺe pez ⁊ ꝺe pieꝺra ſufre ⁊ ꝺe
        raſina ⁊ ꝺe olio/· las q̈les coſas ꞇoꝺas
        ſon ꝺe enboluer cō eſtopa/· Eꞇ eſtoᷤ
        belhezos ꞇales aſſi llenos ſon ꝺe ençenꝺer ⁊ ꝺelançar alas naues ꝺłos enemigos/· Eꞇ lançanꝺo los aſſi en las
        naues q̈brāꞇā ſe los cāꞇaros ⁊ aq̄l fuego fuerꞇe ençiēꝺe ⁊ q̄ma la naue/·
        Eꞇ ꝺeuē echar mucħs ꞇales cāꞇaros
        en la naue ꝺłos enemigos /· por q̄ ꝺe
        muchas ꝑꞇes ſe pueꝺa q̄mar la naue/· Eꞇ enꞇōçe ꝺeuē acomeꞇ̉ muẏ
        fuẻꞇe baꞇalla conꞇ̈ los enemigos por
        q̄ ſe nō pueꝺā acorrer ꝑa maꞇar el fuego/·Lo ſegūꝺo ꝑa acomeꞇer baꞇalla
        en la mar valē mucħ las çelaꝺas/· ca
        aſſi cōmo en la ꞇierra los caualꝉos ponē çelaꝺas alos enemigos por q̄ ſin
        ſu aꝑcebimiēꞇo los pueꝺā acomeꞇẻ
        ⁊ los eſpanꞇē aꝺeſora ⁊ los venzcanꝺe
        lig̉o · aſſi en la mar ſe ponē çelaꝺasē
        pos alguās iſlas ·/aſſi q̄ los liꝺiaꝺors̄
        ꝺła mar ſin aꝑcibimiēꞇo ꝺe ſus enemigos ꝺen ſobre ellos aꝺeſora·/ por
        q̄ mas lig̉a mēꞇe los venzcan/·
        lo ꞇ̉çero en la baꞇalla ꝺła mar cōuiene ꝺe ꞇener miēꞇes q̄ los q̄ liꝺiā ſobre mar ſiēpre pongā ſu naue ala
        fonꝺeza ꝺłas agüso en la mar mas //
        alꞇa ⁊ q̄ enpuxē la naue ꝺłos enemigos faza la ribera por razon q̄ pierꝺon el poꝺer ꝺeliꝺar aq̄llos q̄ ſelleguā
        ala ꞇr̄ra/·Lo q̈rꞇo cōuiene ꝺe colgar al maſte ꝺła naue vn maꝺero luengo ⁊ ferraꝺo ꝺe amas ꝑꞇes/· ꝑa ferir ꞇā biē en la naue cōmo en los marin̉os q̄ ſea ꞇal cōmo el carn̉o con el
        q̈l ſuelen q̄brar los muros ꝺła çibꝺaꞇ çercaꝺa/· Eꞇ ꝺeue eſte maꝺero aſſi ſer orꝺenaꝺo q̄ cō el aꞇaꝺura q̄ el
        ꞇiene ſe pueꝺa alçar ⁊ baxar/ ca eſto
        echo ſiguieſſe meior ꝓuecħ ꝺł ca pueꝺen ferir ꞇā biē en la naue cōmo ē loᷤ
        q̄ eſtan enꝉꝉa aſſi cōmo cō garrocha
        lo q̀nꞇo en la baꞇalla ꝺła mar cōuiene ꝺe aủ g̈nꝺ cōplimiēꞇo ꝺe ſaeꞇas
        anchas/· cō las q̈les ſe pueꝺē rōper las
        uelas ⁊ los ꞇreos ꝺłas naues ꝺłos enemigos/· ca foraꝺaꝺas las velas ⁊ los
        ꞇreos nō pueꝺē reꞇener el viēꞇo/· Eꞇ
        aſſi nō pueꝺē los enemigos aủ ꞇanꞇa
        fuerça ꝑa acomeꞇ̉ nī ꝑa liꝺiar nī avn
        ſe pueꝺen ẏr lig̉a mēꞇe ni pueꝺē foẏr ſi q̀ſiere foẏr ꝺła baꞇalla/·Eꞇ
        loſexꞇo ſuelen los marin̉os aủ vn fierro coruo biē aguꝺo ⁊ biē ꞇaiāre aman̉a ꝺe foz/· el q̈l echā alas cuerꝺas ꝺel
        maſte q̄ ꞇienē la uela⁊ ꞇiraꝺo faza aſſi corꞇan las cuerꝺas ⁊ caen las velaᷤ
        Eꞇ q̈nꝺo ſon aſſi corꞇas las velas ꝺłmaſte ⁊ ꝺerribaꝺas nō hā poꝺer los
        marin̉os ꝺeſe ꝺefenꝺer ꝺłos enemigos/· Ca ꝺerribaꝺas aſſi las velas lanaue es mas ꝑezoſa ⁊ nō pueꝺe ẏr
        por la mar nī ha poꝺer ꝺe liꝺiar/·
        lo·vij°· ſuelē avn los marin̉os aủ coruos ꝺe fierro muẏ fuerꞇes ⁊ q̈nꝺo veen q̄ ſon mas q̄ los enemigos cō aq̄llos coruos p᷎nꝺē las naues ꝺꝉꝉos eꞇnō los ꝺexā foẏr/·Lo ·viij̇°· es ꝺe ꞇomar eſta cauꞇela en la baꞇalla ꝺela
        naue q̄ cōuiene q̄ ſe fincā mucḧs cāꞇaras ꝺe cal poluorizaꝺa/· Eꞇ q̈nꝺo
        fuere la baꞇalla q̄ lançē eſta cal ē la
        naue ꝺłos enemigos ⁊ ſeā lançaꝺos
        ꝺe alꞇo por q̄ q̈nꝺo cayerē q̀ebre⁊ ſalga la cal ⁊ el poluo aſſi cōmo ꝺixiemos ꝺeſſuſo en la baꞇalla ꝺła ꞇr̄ra/· Eſꞇo ꞇal ciega los oios ꝺłos enemigoᷤ
        aſſi q̄ nō poꝺrā ver ⁊ aſſi cōmo çiegoᷤno ſe poꝺrā ꝺefenꝺer/· la q̈l coſa es muẏ ꝑigloſa en la baꞇalla ꝺłas naues
        aſſi cōmo en la ꝺła ꞇr̄ra/·Ca acomeꞇienꝺo los ꝺe caꝺa ꝑꞇe los q̄ eſtā en las
        naues nō veen ꝺonꝺe les viene la muerꞇe/· Por la q̈l coſa ſi los oios ꝺłos
        q̄ liꝺian enla naue aſſi ſe ciegan ꝺł
        poluo ꝺła cal q̄nō pueꝺen ver ꝺe ligo/omorran amanos ꝺeſus enemigos/ o ſerā anegaꝺos en la mar/·La ·ix· cauꞇela es aủ mucħs cāꞇaros llenos ꝺexabon muelle q̄ lançē ꝺe rezio en las naues ꝺłos enemigos/· Eꞇ eſto ſobre aq̄lloᷤ
        logares en q̄ an ꝺe eſtar los enemigos
        ꝑa ꝺefenꝺer las naues/· Ca q̈brāꞇaꝺos
        aq̄llos cāꞇaros en las naues en aq̄llos
        logars̄ fazē ſe eſcorreꝺizos por el xabon en ꞇal man̉a q̄ los enemigos nō
        pueꝺē ẏ ꞇen̉ los pies ⁊ caē en la mar
        Mas la ·x°· cauꞇela es peor q̄ ꞇoꝺas
        las oꞇras/· Ca aẏ alguōs marin̉os en
        la mar q̄ pueꝺe mucħ eſtar ſo el agua
        ⁊ los marin̉os ꝺeuē ſe aſſi orꝺenar ſabia meꞇe conꞇ̈ las naues ꝺłos enemigos q̄ ꝺe ꞇras ꝺła naue ⁊ encubierꞇamēꞇe echē alguō/o alguōs en la mar
        q̄ pueꝺā ẏ mucħ eſtar ⁊ lieuē ꞇalaꝺros
        ꝑa foraꝺar ⁊ llegūē ſe ala naue ꝺelos
        enemigos ſo el agua ⁊ foraꝺē la porꝺiuſo/· Eꞇ faziēꝺo mucħs foraꝺos los
        q̈les nō poꝺrā los enemigos çercar q̈nꝺo enꞇrare mucha agua ꝺenꞇro en la
        naue ſabullira alos enemigos ⁊ ala
        naue ꞇoꝺo en vno ſola mar/· Mas aẏ
        oꞇras coſas q̄ ſon ꝺe g̈rꝺar en la baꞇalla ꝺłas naues aſſẏ q̄ aẏā ẏ muẏ g̈nꝺ
        cōplimiēꞇo ꝺe pieꝺras ⁊ ⁊ avn varraᷤ
        ꝺe fierro aguꝺas q̄ lançē aſſi cōmo pieꝺras ꝺłas q̈les reſçiben g̈nꝺ ꝺāno los
        enemigos /· Mas eſtas oꞇras ꞇales coſas por q̄ ſon muẏ ꝑꞇiculars̄ nō las poꝺemos cōꞇar por menuꝺo·/ca cūple aq̄llas cauꞇelas q̄ auemos ꝺaꝺas c̉ca las
        baꞇallas ꝺłas naues/· Moſtraꝺo en q̈l
        man̉a es ꝺe ꞇaiar la maꝺera ꝑa fazer
        las naues ⁊ en q̈l man̉a auemos ꝺe
        liꝺiar en la mar/·finca nos ꝺe moſtr̈
        cōcluyenꝺo ⁊ ençerraꝺo razones aq̄
        ſon orꝺenaꝺas ꞇoꝺas las baꞇallas ꞇā
        biē las ꝺła mar cōmo las ꝺła ꞇr̄ra /·
        Eꞇ ꝑa eſꞇo ſaber cōuiene ꝺe noꞇar q̄
        ſegūꞇ el pħo nō liꝺiamos por q̄ liꝺiemos mas por q̄ aẏamos paz/· Eꞇ pues
        q̄ aſſi es la baꞇalla ⁊ la malꝺaꞇ ꝺelos
        om̄s/o naſçē ꝺe cobꝺiçia ⁊ la orꝺena
        algūā ganāçia/o la orꝺena a algü
        oꞇra vengāça ꝺe ſāna/ o ꝺe cobꝺiçia
        mūꝺanal/· Eꞇ enꝑo las baꞇallas ſẏ
        ꝺerecha mēꞇe las fezierē ⁊ las ꞇomarē cōueīble mēꞇe ſon ꝺe orꝺenar·a
        paz ⁊ aſſoſſiego ꝺłos om̄s · ⁊ al bien
        comū · ca aſſi ſe ꝺeuē aủ las baꞇallas
        en la mucheꝺūbre ꝺłos om̄s cōmo ſe
        han los xaropes ⁊ las ſang̀as en̄l cuerpo ꝺł omē· ca aſſi cōmo en̄l cuerpo
        ꝺł om̄ē ſon mucħs humores aſſi en
        la cōủſſaçiō ⁊ en la cōpānia ꝺłos om̄s
        aẏ muchas ꝑſſonas ⁊ mucħs omēs
        ⁊ aſſi cōmo miēꞇra los humores ſon
        ẏgualaꝺos en̄l cuerpo ꝺł omē ⁊ nō
        ſobrepuia el vno ſobre el oꞇro ⁊ nō
        faze meneſter xarope nī ſang̀a aſſi
        miēꞇra los om̄s eſtā orꝺenaꝺos cōmo
        ꝺeuē ⁊ el vno nō faze ꞇuerꞇo al oꞇ̊
        nō aẏ porq̄ an̉ baꞇalla nīgūa/·Por
        la q̈l coſa aſſi cōmo por la ſangria ⁊
        por el xarope es corꞇaꝺa ⁊ ꞇaiaꝺa la
        ſuꝑfluyꝺaꞇ ꝺłos humores porla q̈ſe enbarga la ſaluꞇ ꝺł cuerpo/· aſſi por
        las baꞇallas ſon los enemigos ꝺe ꞇaiar ⁊ ꝺe corꞇar· por los q̈les ſe enbarga el bie comū ⁊ la paz ꝺłos çibꝺaꝺanos ⁊ ꝺe ꞇoꝺos los q̄ ſon en̄l regno/·
        Eꞇ pues q̄ aſſi es pueſto q̄ los
        Reẏes ⁊ los p̀nçipes aẏā baꞇalla ꝺerecha eꞇ los ſus enemigos ꞇurbē la
        paz ⁊ el biē comū aꞇuerꞇo/ nō es coſa ſin g̀ſa q̄ nos enſſēnemos ⁊ ꝺemoᷤꝺocꞇ̀na aꞇoꝺos los p̀nçipes ꝑa ſaber ꞇoꝺas las man̉as ꝺe liꝺiar ⁊̄ ꞇoꝺa man̉a· por q̄ pueꝺā vençer ſus enemigos/·      Eꞇ ꞇoꝺo eſto ꝺeuē orꝺenar al bien comū ⁊ apaz ꝺłos çibꝺaꝺanos eꞇ
        ꝺł regno/· ca ſienꞇēꝺierē los p̀ncipeᷤ
        ⁊ los Reyes en̄l biē comū ⁊ en la pazꝺłos çibꝺaꝺanos mueſtrā ꝺe aủ aq̄lla
        paz ꝑꝺurable en la q̈l es granꝺ folgura ⁊ granꝺ paz· la q̈l ꝺios ꝓmero
        alos ſus fieles el q̄ es ⁊ ſera benꝺicho ꝑa ſiēpre iamas /· A·M·E·N    